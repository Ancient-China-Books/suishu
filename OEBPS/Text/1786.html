<?xml version='1.0' encoding='utf-8'?>
<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width, initial-scale=1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title id="toc_1">隋書-卷三十二·志第二十七</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>
志第二十七
</h1><hr/></div>
<div class="section" id="title-1"><h2>
<strong>經籍一<span class="jiazhu">經</span></strong>
</h2></div>
<p class="em2" id="p0"><a class="gg-link" href="#p0" onclick="return changeColor(this);"></a>
夫經籍也者，機神之妙旨，聖哲之能事，所以經天地，緯陰陽，正紀綱，弘道德，顯仁足以利物，藏用足以獨善，學之者將殖焉，不學者將落焉。大業崇之，則成欽明之德，匹夫克念，則有王公之重。其王者之所以樹風聲，流顯號，美教化，移風俗，何莫由乎斯道？故曰：「其爲人也，溫柔敦厚，詩教也；疏通知遠，書教也；廣博易良，樂教也；潔靜精微，易教也；恭儉莊敬，禮教也；屬辭此事，春秋教也。」遭時制宜，質文迭用，應之以通變，通變之以中庸。中庸則可久，通變則可大，其教有適，其用無窮，實仁義之陶鈞，誠道德之橐籥也。其爲用大矣，隨時之義深矣，言無得而稱焉。故曰：「不疾而速，不行而至。」今之所以知古，後之所以知今，其斯之謂也。是以大道方行，俯龜象而設卦，後聖有作，仰鳥迹以成文。書契已傳，繩木棄而不用，史官旣立，經籍於是興焉。
</p>
<p class="em2" id="p1"><a class="gg-link" href="#p1" onclick="return changeColor(this);"></a>
夫經籍也者，先聖據龍圖，握鳳紀，南面以君天下者，咸有史官，以紀言行。言則左史書之，動則右史書之。故曰「君舉必書」，懲勸斯在。考之前載，則三墳、五典、八索、九丘之類是也。下逮殷、周，史官尤備，紀言書事，靡有闕遺，則周禮所稱：太史掌建邦之六典、八法、八則，以詔王治；小史掌邦國之志，定世繫，辨昭穆；內史掌王之八柄，策命而貳之；外史掌王之外令及四方之志，三皇、五帝之書；御史掌邦國都鄙萬民之治令，以贊冢宰。此則天子之史，凡有五焉。諸侯亦各有國史，分掌其職。則春秋傳，晉趙穿弒靈公，太史董狐書曰「趙盾殺其君」，以示於朝。宣子曰：「不然。」對曰：「子爲正卿，亡不越境，反不討賊，非子而誰？」齊崔杼弒莊公，太史書曰「崔杼弒其君」，崔子殺之。其弟嗣書，死者二人。其弟又書，乃舍之。南史聞太史盡死，執簡以往，聞旣書矣，乃還。楚靈王與右尹子革語，左史倚相趨而過。王曰：「此良史也，能讀三墳、五典、八索、九丘。」然則諸侯史官，亦非一人而已，皆以記言書事，太史總而裁之，以成國家之典。不虛美，不隱惡，故得有所懲勸，遺文可觀，則左傳稱周志，國語有鄭書之類是也。
</p>
<p class="em2" id="p2"><a class="gg-link" href="#p2" onclick="return changeColor(this);"></a>
暨夫周室道衰，紀綱散亂，國異政，家殊俗，襃貶失實，隳紊舊章。孔丘以大聖之才，當傾頹之運，歎鳳鳥之不至，惜將墜於斯文，乃述易道而刪詩、書，修春秋而正雅、頌。壞禮崩樂，咸得其所。自哲人萎而微言絕，七十子散而大義乖，戰國縱橫，真僞莫辨，諸子之言，紛然淆亂。聖人之至德喪矣，先王之要道亡矣，陵夷踳駁，以至于秦。秦政奮豺狼之心，剗先代之迹，焚詩、書，坑儒士，以刀筆吏爲師，制挾書之令。學者逃難，竄伏山林，或失本經，口以傳說。
</p>
<p class="em2" id="p3"><a class="gg-link" href="#p3" onclick="return changeColor(this);"></a>
漢氏誅除秦、項，未及下車，先命叔孫通草綿蕝之儀，救擊柱之弊。其後張蒼治律曆，陵賈撰新語，曹參薦蓋公言黃老，惠帝除挾書之律，儒者始以其業行於民間。猶以去聖旣遠，經籍散逸，簡札錯亂，傳說紕繆，遂使書分爲二，詩分爲三，論語有齊、魯之殊，春秋有數家之傳。其餘互有踳駁，不可勝言。此其所以博而寡要，勞而少功者也。武帝置太史公，命天下計書，先上太史，副上丞相，開獻書之路，置寫書之官，外有太常、太史、博士之藏，內有延閣、廣內、祕室之府。司馬談父子，世居太史，探采前代，斷自軒皇，逮于孝武，作史記一百三十篇。詳其體制，蓋史官之舊也。至於孝成，祕藏之書，頗有亡散，乃使謁者陳農，求遺書於天下。命光祿大夫劉向校經傳諸子詩賦，步兵校尉任宏校兵書，太史令尹咸校數術，太醫監李柱國校方技。每一書就，向輒撰爲一錄，論其指歸，辨其訛謬，叙而奏之。向卒後，哀帝使其子歆嗣父之業。乃徙溫室中書於天祿閣上。歆遂總括群篇，撮其指要，著爲七略：一曰集略，二曰六藝略，三曰諸子略，四曰詩賦略，五曰兵書略，六曰術數略，七曰方技略。大凡三萬三千九十卷。王莽之末，又被焚燒。光武中興，篤好文雅，明、章繼軌，尤重經術。四方鴻生鉅儒，負袠自遠而至者，不可勝筭。石室、蘭臺，彌以充積。又於東觀及仁壽閣集新書，校書郎班固、傅毅等典掌焉。並依七略而爲書部，固又編之，以爲漢書藝文志。董卓之亂，獻帝西遷，圖書縑帛，軍人皆取爲帷囊。所收而西，猶七十餘載。兩京大亂，掃地皆盡。
</p>
<p class="em2" id="p4"><a class="gg-link" href="#p4" onclick="return changeColor(this);"></a>
魏氏代漢，采掇遺亡，藏在祕書中、外三閣。魏祕書郎鄭默，始制中經，祕書監荀勗，又因中經，更著新簿，分爲四部，總括群書。一曰甲部，紀六藝及小學等書；二曰乙部，有古諸子家、近世子家、兵書、兵家、術數；三曰丙部，有史記、舊事、皇覽簿、雜事；四曰丁部，有詩賦、圖讚、汲冢書，大凡四部合二萬九千九百四十五卷。但錄題及言，盛以縹囊，書用緗素。至於作者之意，無所論辯。惠、懷之亂，京華蕩覆，渠閣文籍，靡有孑遺。
</p>
<p class="em2" id="p5"><a class="gg-link" href="#p5" onclick="return changeColor(this);"></a>
東晉之初，漸更鳩聚。著作郎李充，以勗舊簿校之，其見存者，但有三千一十四卷。充遂總沒衆篇之名，但以甲乙爲次。自爾因循，無所變革。其後中朝遺書，稍流江左。宋元嘉八年，祕書監謝靈運造四部目錄，大凡六萬四千五百八十二卷。元徽元年，祕書丞王儉又造目錄，大凡一萬五千七百四卷。儉又別撰七志：一曰經典志，紀六藝、小學、史記、雜傳；二曰諸子志，紀今古諸子；三曰文翰志，紀詩賦；四曰軍書志，紀兵書；五曰陰陽志，紀陰陽圖緯；六曰術藝志，紀方技；七曰圖譜志，紀地域及圖書。其道、佛附見，合九條。然亦不述作者之意，但於書名之下，每立一傳，而又作九篇條例，編乎首卷之中。文義淺近，未爲典則。齊永明中，祕書丞王亮、監謝朏，又造四部書目，大凡一萬八千一十卷。齊末兵火，延燒祕閣，經籍遺散。梁初，祕書監任昉，躬加部集，又於文德殿內列藏衆書，華林園中總集釋典，大凡二萬三千一百六卷，而釋氏不豫焉。梁有祕書監任昉、殷鈞四部目錄，又文德殿目錄。其術數之書，更爲一部，使奉朝請祖暅撰其名。故梁有五部目錄。普通中，有處士阮孝緒，沉靜寡慾，篤好墳史，博采宋、齊已來，王公之家凡有書記，參校官簿，更爲七錄：一曰經典錄，紀六藝；二曰記傳錄，紀史傳；三曰子兵錄，紀子書、兵書；四曰文集錄，紀詩賦；五曰技術錄，紀數術；六曰佛錄；七曰道錄。其分部題目，頗有次序，割析辭義，淺薄不經。梁武敦悅詩書，下化其上，四境之內，家有文史。元帝克平侯景，收文德之書及公私經籍，歸于江陵，大凡七萬餘卷。周師入郢，咸自焚之。陳天嘉中，又更鳩集，考其篇目，遺闕尚多。
</p>
<p class="em2" id="p6"><a class="gg-link" href="#p6" onclick="return changeColor(this);"></a>
其中原則戰爭相尋，干戈是務，文教之盛，苻、姚而已。宋武入關，收其圖籍，府藏所有，纔四千卷。赤軸青紙，文字古拙。後魏始都燕、代，南略中原，粗收經史，未能全具。孝文徙都洛邑，借書於齊，祕府之中，稍以充實。暨於尒朱之亂，散落人間。後齊遷鄴，頗更搜聚，迄於天統、武平，校寫不輟。後周始基關右，外逼強鄰，戎馬生郊，日不暇給。保定之始，書止八千，後稍加增，方盈萬卷。周武平齊，先封書府，所加舊本，纔至五千。
</p>
<p class="em2" id="p7"><a class="gg-link" href="#p7" onclick="return changeColor(this);"></a>
隋開皇三年，祕書監牛弘，表請分遣使人，搜訪異本。每書一卷，賞絹一匹，校寫旣定，本即歸主。於是民間異書，往往間出。及平陳已後，經籍漸備。檢其所得，多太建時書，紙墨不精，書亦拙惡。於是總集編次，存爲古本。召天下工書之士，京兆韋霈、南陽杜頵等，於祕書內補續殘缺，爲正副二本，藏于宮中，其餘以實祕書內、外之閣，凡三萬餘卷。煬帝即位，祕閣之書，限寫五十副本，分爲三品：上品紅琉璃軸，中品紺琉璃軸，下品漆軸。於東都觀文殿東西廂構屋以貯之，東屋藏甲乙，西屋藏丙丁。又聚魏已來古迹名畫，於殿後起二臺，東曰妙楷臺，藏古迹；西曰寶蹟臺，藏古畫。又於內道場集道、佛經，別撰目錄。
</p>
<p class="em2" id="p8"><a class="gg-link" href="#p8" onclick="return changeColor(this);"></a>
大唐武德五年，克平僞鄭，盡收其圖書及古迹焉。命司農少卿宋遵貴載之以船，泝河西上，將致京師。行經底柱，多被漂沒，其所存者，十不一二。其目錄亦爲所漸濡，時有殘缺。今考見存，分爲四部，合條爲一萬四千四百六十六部，有八萬九千六百六十六卷。其舊錄所取，文義淺俗、無益教理者，並刪去之。其舊錄所遺，辭義可采，有所弘益者，咸附入之。遠覽馬史、班書，近觀王、阮志、錄，挹其風流體制，削其浮雜鄙俚，離其疏遠，合其近密，約文緒義，凡五十五篇，各列本條之下，以備經籍志。雖未能研幾探賾，窮極幽隱，庶乎弘道設教，可以無遺闕焉。夫仁義禮智，所以治國也，方技數術，所以治身也；諸子爲經籍之鼓吹，文章乃政化之黼黻，皆爲治之具也。故列之於此志云。
</p>
<p class="em2" id="p9"><a class="gg-link" href="#p9" onclick="return changeColor(this);"></a>
歸藏十三卷<span class="jiazhu">晉太尉參軍薛貞注。</span>
</p>
<p class="em2" id="p10"><a class="gg-link" href="#p10" onclick="return changeColor(this);"></a>
周易二卷<span class="jiazhu">魏文侯師卜子夏傳，殘缺。梁六卷。</span>
</p>
<p class="em2" id="p11"><a class="gg-link" href="#p11" onclick="return changeColor(this);"></a>
周易十卷<span class="jiazhu">漢魏郡太守京房章句。</span>
</p>
<p class="em2" id="p12"><a class="gg-link" href="#p12" onclick="return changeColor(this);"></a>
周易八卷<span class="jiazhu">漢曲臺長孟喜章句，殘缺。梁十卷。又有漢單父長費直注周易四卷，亡。</span>
</p>
<p class="em2" id="p13"><a class="gg-link" href="#p13" onclick="return changeColor(this);"></a>
周易九卷<span class="jiazhu">後漢大司農鄭玄注。梁又有漢南郡太守馬融注周易一卷，亡。</span>
</p>
<p class="em2" id="p14"><a class="gg-link" href="#p14" onclick="return changeColor(this);"></a>
周易五卷<span class="jiazhu">漢荊州牧劉表章句。梁有漢荊州五業從事宋忠注周易十卷，亡。</span>
</p>
<p class="em2" id="p15"><a class="gg-link" href="#p15" onclick="return changeColor(this);"></a>
周易十一卷<span class="jiazhu">漢司空荀爽注。</span>
</p>
<p class="em2" id="p16"><a class="gg-link" href="#p16" onclick="return changeColor(this);"></a>
周易十卷<span class="jiazhu">魏衛將軍王肅注。</span>
</p>
<p class="em2" id="p17"><a class="gg-link" href="#p17" onclick="return changeColor(this);"></a>
周易十卷<span class="jiazhu">魏尚書郎王弼注六十四卦六卷，韓康伯注繫辭以下三卷，王弼又撰易略例一卷，梁有魏大司農卿董遇注周易十卷，魏散騎常侍荀煇注周易十卷，亡。</span>
</p>
<p class="em2" id="p18"><a class="gg-link" href="#p18" onclick="return changeColor(this);"></a>
周易十卷<span class="jiazhu">吳太常姚信注。</span>
</p>
<p class="em2" id="p19"><a class="gg-link" href="#p19" onclick="return changeColor(this);"></a>
周易四卷<span class="jiazhu">晉儒林從事黃穎注。梁有十卷，今殘缺。</span>
</p>
<p class="em2" id="p20"><a class="gg-link" href="#p20" onclick="return changeColor(this);"></a>
周易九卷<span class="jiazhu">吳侍御史虞翻注。</span>
</p>
<p class="em2" id="p21"><a class="gg-link" href="#p21" onclick="return changeColor(this);"></a>
周易十五卷<span class="jiazhu">吳鬱林太守陵績注。</span>
</p>
<p class="em2" id="p22"><a class="gg-link" href="#p22" onclick="return changeColor(this);"></a>
周易十卷<span class="jiazhu">晉散騎常侍干寶注。</span>
</p>
<p class="em2" id="p23"><a class="gg-link" href="#p23" onclick="return changeColor(this);"></a>
周易三卷<span class="jiazhu">晉驃騎將軍王廙注，殘缺。梁有十卷。</span>
</p>
<p class="em2" id="p24"><a class="gg-link" href="#p24" onclick="return changeColor(this);"></a>
周易八卷<span class="jiazhu">晉著作郎張璠注，殘缺。梁有十卷。</span>
</p>
<p class="em2" id="p25"><a class="gg-link" href="#p25" onclick="return changeColor(this);"></a>
周易馬、鄭、二王四家集解十卷
</p>
<p class="em2" id="p26"><a class="gg-link" href="#p26" onclick="return changeColor(this);"></a>
周易荀爽九家注十卷
</p>
<p class="em2" id="p27"><a class="gg-link" href="#p27" onclick="return changeColor(this);"></a>
周易楊氏集二王注五卷<span class="jiazhu">梁有集馬、鄭、二王解十卷，亡。</span>
</p>
<p class="em2" id="p28"><a class="gg-link" href="#p28" onclick="return changeColor(this);"></a>
周易十卷<span class="jiazhu">蜀才注。梁有齊安參軍費元珪注周易九卷，謝氏注周易八卷，尹濤注周易六卷，亡。</span>
</p>
<p class="em2" id="p29"><a class="gg-link" href="#p29" onclick="return changeColor(this);"></a>
周易十卷<span class="jiazhu">後魏司徒崔浩注。</span>
</p>
<p class="em2" id="p30"><a class="gg-link" href="#p30" onclick="return changeColor(this);"></a>
周易十卷<span class="jiazhu">梁處士何胤注。梁有臨海令伏曼容注周易八卷，侍中朱异集注周易一百卷，又周易集注三十卷，亡。</span>
</p>
<p class="em2" id="p31"><a class="gg-link" href="#p31" onclick="return changeColor(this);"></a>
周易七卷<span class="jiazhu">姚規注。</span>
</p>
<p class="em2" id="p32"><a class="gg-link" href="#p32" onclick="return changeColor(this);"></a>
周易十三卷<span class="jiazhu">崔覲注。</span>
</p>
<p class="em2" id="p33"><a class="gg-link" href="#p33" onclick="return changeColor(this);"></a>
周易十三卷<span class="jiazhu">傅氏注。</span>
</p>
<p class="em2" id="p34"><a class="gg-link" href="#p34" onclick="return changeColor(this);"></a>
周易一帙十卷<span class="jiazhu">盧氏注。</span>
</p>
<p class="em2" id="p35"><a class="gg-link" href="#p35" onclick="return changeColor(this);"></a>
周易繫辭二卷<span class="jiazhu">晉桓玄注。</span>
</p>
<p class="em2" id="p36"><a class="gg-link" href="#p36" onclick="return changeColor(this);"></a>
周易繫辭二卷<span class="jiazhu">晉西中郎將謝萬等注。</span>
</p>
<p class="em2" id="p37"><a class="gg-link" href="#p37" onclick="return changeColor(this);"></a>
周易繫辭二卷<span class="jiazhu">晉太常韓康伯注。</span>
</p>
<p class="em2" id="p38"><a class="gg-link" href="#p38" onclick="return changeColor(this);"></a>
周易繫辭二卷<span class="jiazhu">梁太中大夫宋褰注。又有宋東陽太守卞伯玉注繫辭二卷，亡。</span>
</p>
<p class="em2" id="p39"><a class="gg-link" href="#p39" onclick="return changeColor(this);"></a>
周易繫辭二卷<span class="jiazhu">荀柔之注。</span>
</p>
<p class="em2" id="p40"><a class="gg-link" href="#p40" onclick="return changeColor(this);"></a>
周易集注繫辭二卷<span class="jiazhu">梁有宋太中大夫徐爰注繫辭二卷，亡。</span>
</p>
<p class="em2" id="p41"><a class="gg-link" href="#p41" onclick="return changeColor(this);"></a>
周易音一卷<span class="jiazhu">東晉太子前率徐邈撰。</span>
</p>
<p class="em2" id="p42"><a class="gg-link" href="#p42" onclick="return changeColor(this);"></a>
周易音一卷<span class="jiazhu">東晉尚書郎李軌弘範撰。</span>
</p>
<p class="em2" id="p43"><a class="gg-link" href="#p43" onclick="return changeColor(this);"></a>
周易音一卷<span class="jiazhu">范氏撰。</span>
</p>
<p class="em2" id="p44"><a class="gg-link" href="#p44" onclick="return changeColor(this);"></a>
周易并注音七卷<span class="jiazhu">祕書學士陸德明撰。</span>
</p>
<p class="em2" id="p45"><a class="gg-link" href="#p45" onclick="return changeColor(this);"></a>
周易盡神論一卷<span class="jiazhu">魏司空鍾會撰。梁有周易無互體論三卷，鍾會撰，亡。</span>
</p>
<p class="em2" id="p46"><a class="gg-link" href="#p46" onclick="return changeColor(this);"></a>
周易象論三卷<span class="jiazhu">晉尚書郎欒肇撰。</span>
</p>
<p class="em2" id="p47"><a class="gg-link" href="#p47" onclick="return changeColor(this);"></a>
周易卦序論一卷<span class="jiazhu">晉司徒右長史楊乂撰。</span>
</p>
<p class="em2" id="p48"><a class="gg-link" href="#p48" onclick="return changeColor(this);"></a>
周易統略五卷<span class="jiazhu">晉少府卿鄒湛撰。</span>
</p>
<p class="em2" id="p49"><a class="gg-link" href="#p49" onclick="return changeColor(this);"></a>
周易論二卷<span class="jiazhu">晉馮翊太守阮渾撰。</span>
</p>
<p class="em2" id="p50"><a class="gg-link" href="#p50" onclick="return changeColor(this);"></a>
周易論一卷<span class="jiazhu">晉荊州刺史宋岱撰。梁有擬周易說八卷，范氏撰；周易宗塗四卷，干寶撰；周易問難二卷，王氏撰；周易問荅一卷，揚州從事徐伯珍撰；周易難王輔嗣義一卷，晉揚州刺史顧夷等撰；周易雜論十四卷。亡。</span>
</p>
<p class="em2" id="p51"><a class="gg-link" href="#p51" onclick="return changeColor(this);"></a>
周易義一卷<span class="jiazhu">宋陳令范歆撰。</span>
</p>
<p class="em2" id="p52"><a class="gg-link" href="#p52" onclick="return changeColor(this);"></a>
周易玄品二卷
</p>
<p class="em2" id="p53"><a class="gg-link" href="#p53" onclick="return changeColor(this);"></a>
周易論十卷<span class="jiazhu">齊中書郎周顒撰。梁有三十卷，亡。</span>
</p>
<p class="em2" id="p54"><a class="gg-link" href="#p54" onclick="return changeColor(this);"></a>
周易論四卷<span class="jiazhu">范氏撰。</span>
</p>
<p class="em2" id="p55"><a class="gg-link" href="#p55" onclick="return changeColor(this);"></a>
周易統例十卷<span class="jiazhu">崔覲撰。</span>
</p>
<p class="em2" id="p56"><a class="gg-link" href="#p56" onclick="return changeColor(this);"></a>
周易爻義一卷<span class="jiazhu">干寶撰。</span>
</p>
<p class="em2" id="p57"><a class="gg-link" href="#p57" onclick="return changeColor(this);"></a>
周易乾坤義一卷<span class="jiazhu">齊步兵校尉劉瓛撰。梁又有齊臨沂令李玉之、梁釋法通等乾坤義各一卷，亡。</span>
</p>
<p class="em2" id="p58"><a class="gg-link" href="#p58" onclick="return changeColor(this);"></a>
周易大義二十一卷<span class="jiazhu">梁武帝撰。</span>
</p>
<p class="em2" id="p59"><a class="gg-link" href="#p59" onclick="return changeColor(this);"></a>
周易幾義一卷<span class="jiazhu">梁南平王撰。梁有周易疑通五卷，宋中散大夫何諲之撰；周易四德例一卷，劉瓛撰。亡。</span>
</p>
<p class="em2" id="p60"><a class="gg-link" href="#p60" onclick="return changeColor(this);"></a>
周易大義一卷<span class="jiazhu">梁有周易錯八卷，京房撰；周易日月變例六卷，虞翻、陸績撰；周易卦象數旨六卷，東晉樂安亭侯李顒撰；周易爻一卷，馬揩撰。亡。</span>
</p>
<p class="em2" id="p61"><a class="gg-link" href="#p61" onclick="return changeColor(this);"></a>
周易大義二卷<span class="jiazhu">陸德明撰。</span>
</p>
<p class="em2" id="p62"><a class="gg-link" href="#p62" onclick="return changeColor(this);"></a>
周易釋序義三卷
</p>
<p class="em2" id="p63"><a class="gg-link" href="#p63" onclick="return changeColor(this);"></a>
周易開題義十卷<span class="jiazhu">梁蕃撰。</span>
</p>
<p class="em2" id="p64"><a class="gg-link" href="#p64" onclick="return changeColor(this);"></a>
周易問二十卷
</p>
<p class="em2" id="p65"><a class="gg-link" href="#p65" onclick="return changeColor(this);"></a>
周易義疏十九卷<span class="jiazhu">宋明帝集群臣講。梁又有國子講易議六卷；宋明帝集群臣講易義疏二十卷；齊永明國學講周易講疏二十六卷；又周易義三卷，沈林撰。亡。</span>
</p>
<p class="em2" id="p66"><a class="gg-link" href="#p66" onclick="return changeColor(this);"></a>
周易講疏三十五卷<span class="jiazhu">梁武帝撰。</span>
</p>
<p class="em2" id="p67"><a class="gg-link" href="#p67" onclick="return changeColor(this);"></a>
周易講疏十六卷<span class="jiazhu">梁五經博士褚仲都撰。</span>
</p>
<p class="em2" id="p68"><a class="gg-link" href="#p68" onclick="return changeColor(this);"></a>
周易義疏十四卷<span class="jiazhu">梁都官尚書蕭子政撰。</span>
</p>
<p class="em2" id="p69"><a class="gg-link" href="#p69" onclick="return changeColor(this);"></a>
周易繫辭義疏三卷<span class="jiazhu">蕭子政撰。</span>
</p>
<p class="em2" id="p70"><a class="gg-link" href="#p70" onclick="return changeColor(this);"></a>
周易講疏三十卷<span class="jiazhu">陳諮議參軍張譏撰。</span>
</p>
<p class="em2" id="p71"><a class="gg-link" href="#p71" onclick="return changeColor(this);"></a>
周易文句義二十卷<span class="jiazhu">梁有擬周易義疏十三卷。</span>
</p>
<p class="em2" id="p72"><a class="gg-link" href="#p72" onclick="return changeColor(this);"></a>
周易義疏十六卷<span class="jiazhu">陳尚書左僕射周弘正撰。</span>
</p>
<p class="em2" id="p73"><a class="gg-link" href="#p73" onclick="return changeColor(this);"></a>
周易私記二十卷
</p>
<p class="em2" id="p74"><a class="gg-link" href="#p74" onclick="return changeColor(this);"></a>
周易講疏十三卷<span class="jiazhu">國子祭酒何妥撰。</span>
</p>
<p class="em2" id="p75"><a class="gg-link" href="#p75" onclick="return changeColor(this);"></a>
周易繫辭義疏二卷<span class="jiazhu">劉瓛撰。</span>
</p>
<p class="em2" id="p76"><a class="gg-link" href="#p76" onclick="return changeColor(this);"></a>
周易繫辭義疏一卷<span class="jiazhu">梁武帝撰。</span>
</p>
<p class="em2" id="p77"><a class="gg-link" href="#p77" onclick="return changeColor(this);"></a>
周易繫辭義疏二卷<span class="jiazhu">蕭子政撰。梁有周易乾坤三象、周易新圖各一卷；又周易普玄圖八卷，薛景和撰；周易大演通統一卷，顏氏撰。</span>
</p>
<p class="em2" id="p78"><a class="gg-link" href="#p78" onclick="return changeColor(this);"></a>
周易譜一卷。
</p>
<p class="em2" id="p79"><a class="gg-link" href="#p79" onclick="return changeColor(this);"></a>
右六十九部，五百五十一卷。<span class="jiazhu">通計亡書，合九十四部，八百二十九卷。</span>
</p>
<p class="em2" id="p80"><a class="gg-link" href="#p80" onclick="return changeColor(this);"></a>
昔宓羲氏始畫八卦，以通神明之德，以類萬物之情，蓋因而重之，爲六十四卦。及乎三代，實爲三易：夏曰連山；殷曰歸藏；周文王作卦辭，謂之周易。周公又作爻辭，孔子爲彖、象、繫辭、文言、序卦、說卦、雜卦，而子夏爲之傳。及秦焚書，周易獨以卜筮得存，唯失說卦三篇。後河內女子得之。漢初，傳易者有田何，何授丁寬，寬授田王孫，王孫授沛人施讎、東海孟喜、琅邪梁丘賀。由是有施、孟、梁丘之學。又有東郡京房，自云受易於梁國焦延壽，別爲京氏學。嘗立，後罷。後漢施、孟、梁丘、京氏，凡四家並立，而傳者甚衆。漢初又有東萊費直傳易，其本皆古字，號曰古文易。以授琅邪王璜，璜授沛人高相，相以授子康及蘭陵毌將永。故有費氏之學，行於人間，而未得立。後漢陳元、鄭衆，皆傳費氏之學。馬融又爲其傳，以授鄭玄。玄作易注，荀爽又作易傳。魏代王肅、王弼，並爲之注。自是費氏大興，高氏遂衰。梁丘、施氏、高氏，亡於西晉。孟氏、京氏，有書無師。梁、陳鄭玄、王弼二注，列於國學。齊代唯傳鄭義。至隋，王注盛行，鄭學浸微，今殆絕矣。歸藏，漢初已亡，案晉中經有之，唯載卜筮，不似聖人之旨。以本卦尚存，故取貫於周易之首，以備殷易之缺。
</p>
<p class="em2" id="p81"><a class="gg-link" href="#p81" onclick="return changeColor(this);"></a>
古文尚書十三卷<span class="jiazhu">漢臨淮太守孔安國傳。</span>
</p>
<p class="em2" id="p82"><a class="gg-link" href="#p82" onclick="return changeColor(this);"></a>
今字尚書十四卷<span class="jiazhu">孔安國傳。</span>
</p>
<p class="em2" id="p83"><a class="gg-link" href="#p83" onclick="return changeColor(this);"></a>
尚書十一卷<span class="jiazhu">馬融注。</span>
</p>
<p class="em2" id="p84"><a class="gg-link" href="#p84" onclick="return changeColor(this);"></a>
尚書九卷<span class="jiazhu">鄭玄注。</span>
</p>
<p class="em2" id="p85"><a class="gg-link" href="#p85" onclick="return changeColor(this);"></a>
尚書十一卷<span class="jiazhu">王肅注。</span>
</p>
<p class="em2" id="p86"><a class="gg-link" href="#p86" onclick="return changeColor(this);"></a>
尚書十五卷<span class="jiazhu">晉祠部郎謝沈撰。</span>
</p>
<p class="em2" id="p87"><a class="gg-link" href="#p87" onclick="return changeColor(this);"></a>
集解尚書十一卷<span class="jiazhu">李顒注。</span>
</p>
<p class="em2" id="p88"><a class="gg-link" href="#p88" onclick="return changeColor(this);"></a>
集釋尚書十一卷<span class="jiazhu">宋給事中姜道盛注。</span>
</p>
<p class="em2" id="p89"><a class="gg-link" href="#p89" onclick="return changeColor(this);"></a>
古文尚書舜典一卷<span class="jiazhu">晉豫章太守范甯注。梁有尚書十卷，范寧注，亡。</span>
</p>
<p class="em2" id="p90"><a class="gg-link" href="#p90" onclick="return changeColor(this);"></a>
尚書亡篇序一卷<span class="jiazhu">梁五經博士劉叔嗣注。梁有尚書二十一卷，劉叔嗣注；又有尚書新集序一卷。亡。</span>
</p>
<p class="em2" id="p91"><a class="gg-link" href="#p91" onclick="return changeColor(this);"></a>
尚書逸篇二卷
</p>
<p class="em2" id="p92"><a class="gg-link" href="#p92" onclick="return changeColor(this);"></a>
古文尚書音一卷<span class="jiazhu">徐邈撰。梁有尚書音五卷，孔安國、鄭玄、李軌、徐邈等撰。</span>
</p>
<p class="em2" id="p93"><a class="gg-link" href="#p93" onclick="return changeColor(this);"></a>
今文尚書音一卷<span class="jiazhu">祕書學士顧彪撰。</span>
</p>
<p class="em2" id="p94"><a class="gg-link" href="#p94" onclick="return changeColor(this);"></a>
尚書大傳三卷<span class="jiazhu">鄭玄注。</span>
</p>
<p class="em2" id="p95"><a class="gg-link" href="#p95" onclick="return changeColor(this);"></a>
大傳音二卷<span class="jiazhu">顧彪撰。</span>
</p>
<p class="em2" id="p96"><a class="gg-link" href="#p96" onclick="return changeColor(this);"></a>
尚書洪範五行傳論十一卷<span class="jiazhu">漢光祿大夫劉向注。</span>
</p>
<p class="em2" id="p97"><a class="gg-link" href="#p97" onclick="return changeColor(this);"></a>
尚書駁議五卷<span class="jiazhu">王肅撰。梁有尚書義問三卷，鄭玄、王肅及晉五經博士孔晁撰；尚書釋問四卷，魏侍中王粲撰；尚書王氏傳問二卷；尚書義二卷，吳太尉范順問，劉毅荅。亡。</span>
</p>
<p class="em2" id="p98"><a class="gg-link" href="#p98" onclick="return changeColor(this);"></a>
尚書新釋二卷<span class="jiazhu">李顒撰。</span>
</p>
<p class="em2" id="p99"><a class="gg-link" href="#p99" onclick="return changeColor(this);"></a>
尚書百問一卷<span class="jiazhu">齊太學博士顧歡撰。</span>
</p>
<p class="em2" id="p100"><a class="gg-link" href="#p100" onclick="return changeColor(this);"></a>
尚書大義二十卷<span class="jiazhu">梁武帝撰。</span>
</p>
<p class="em2" id="p101"><a class="gg-link" href="#p101" onclick="return changeColor(this);"></a>
尚書百釋三卷<span class="jiazhu">梁國子助教巢猗撰。</span>
</p>
<p class="em2" id="p102"><a class="gg-link" href="#p102" onclick="return changeColor(this);"></a>
尚書義三卷<span class="jiazhu">巢猗撰。</span>
</p>
<p class="em2" id="p103"><a class="gg-link" href="#p103" onclick="return changeColor(this);"></a>
尚書義疏十卷<span class="jiazhu">梁國子助教費甝撰。梁有尚書義疏四卷，晉樂安王友伊說撰，亡。</span>
</p>
<p class="em2" id="p104"><a class="gg-link" href="#p104" onclick="return changeColor(this);"></a>
尚書義疏三十卷<span class="jiazhu">蕭詧司徒蔡大寶撰。</span>
</p>
<p class="em2" id="p105"><a class="gg-link" href="#p105" onclick="return changeColor(this);"></a>
尚書義注三卷<span class="jiazhu">呂文優撰。</span>
</p>
<p class="em2" id="p106"><a class="gg-link" href="#p106" onclick="return changeColor(this);"></a>
尚書義疏七卷
</p>
<p class="em2" id="p107"><a class="gg-link" href="#p107" onclick="return changeColor(this);"></a>
尚書述義二十卷<span class="jiazhu">國子助教劉炫撰。</span>
</p>
<p class="em2" id="p108"><a class="gg-link" href="#p108" onclick="return changeColor(this);"></a>
尚書疏二十卷<span class="jiazhu">顧彪撰。</span>
</p>
<p class="em2" id="p109"><a class="gg-link" href="#p109" onclick="return changeColor(this);"></a>
尚書閏義一卷
</p>
<p class="em2" id="p110"><a class="gg-link" href="#p110" onclick="return changeColor(this);"></a>
尚書義三卷<span class="jiazhu">劉先生撰。</span>
</p>
<p class="em2" id="p111"><a class="gg-link" href="#p111" onclick="return changeColor(this);"></a>
尚書釋問一卷<span class="jiazhu">虞氏撰。</span>
</p>
<p class="em2" id="p112"><a class="gg-link" href="#p112" onclick="return changeColor(this);"></a>
尚書文外義一卷<span class="jiazhu">顧彪撰。</span>
</p>
<p class="em2" id="p113"><a class="gg-link" href="#p113" onclick="return changeColor(this);"></a>
右三十二部，二百四十七卷。<span class="jiazhu">通計亡書，合四十一部，共二百九十六卷。</span>
</p>
<p class="em2" id="p114"><a class="gg-link" href="#p114" onclick="return changeColor(this);"></a>
書之所興，蓋與文字俱起。孔子觀書周室，得虞、夏、商、周四代之典，刪其善者，上自虞，下至周，爲百篇，編而序之。遭秦滅學，至漢，唯濟南伏生口傳二十八篇。又河內女子得泰誓一篇，獻之。伏生作尚書傳四十一篇，以授同郡張生，張生授千乘歐陽生，歐陽生授同郡兒寬，寬授歐陽生之子，世世傳之，至曾孫歐陽高，謂之尚書歐陽之學。又有夏侯都尉，受業於張生，以授族子始昌，始昌傳族子勝，爲大夏侯之學。勝傳從子建，別爲小夏侯之學。故有歐陽，大、小夏侯，三家並立。訖漢東京，相傳不絕，而歐陽最盛。初漢武帝時，魯恭王壞孔子舊宅，得其末孫惠所藏之書，字皆古文。孔安國以今文校之，得二十五篇。其泰誓與河內女子所獻不同。又濟南伏生所誦，有五篇相合。安國並依古文，開其篇第，以隷古字寫之，合成五十八篇。其餘篇簡錯亂，不可復讀，並送之官府。安國又爲五十八篇作傳，會巫蠱事起，不得奏上，私傳其業於都尉朝，朝授膠東庸生，謂之尚書古文之學，而未得立。後漢扶風杜林，傳古文尚書，同郡賈逵爲之作訓，馬融作傳，鄭玄亦爲之注。然其所傳，唯二十九篇，又雜以今文，非孔舊本。自餘絕無師說。
</p>
<p class="em2" id="p115"><a class="gg-link" href="#p115" onclick="return changeColor(this);"></a>
晉世祕府所存，有古文尚書經文，今無有傳者。及永嘉之亂，歐陽，大、小夏侯尚書並亡。濟南伏生之傳，唯劉向父子所著五行傳，是其本法，而又多乖戾。至東晉，豫章內史梅賾，始得安國之傳，奏之，時又闕舜典一篇。齊建武中，吳姚方興，於大桁市得其書，奏上，比馬、鄭所注，多二十八字，於是始列國學。梁、陳所講，有孔、鄭二家，齊伐唯傳鄭義。至隋，孔、鄭並行，而鄭氏甚微。自餘所存，無復師說。又有尚書逸篇，出於齊、梁之間，考其篇目，似孔壁中書之殘缺者，故附尚書之末。
</p>
<p class="em2" id="p116"><a class="gg-link" href="#p116" onclick="return changeColor(this);"></a>
韓詩二十二卷<span class="jiazhu">漢常山太傅韓嬰，薛氏章句。</span>
</p>
<p class="em2" id="p117"><a class="gg-link" href="#p117" onclick="return changeColor(this);"></a>
詩翼要十卷<span class="jiazhu">漢侯苞傳。</span>
</p>
<p class="em2" id="p118"><a class="gg-link" href="#p118" onclick="return changeColor(this);"></a>
韓詩外傳十卷<span class="jiazhu">梁有韓詩譜二卷，詩神泉一卷，漢有道徵士趙曄撰，亡。</span>
</p>
<p class="em2" id="p119"><a class="gg-link" href="#p119" onclick="return changeColor(this);"></a>
毛詩二十卷<span class="jiazhu">漢河間太傅毛萇傳，鄭氏箋。梁有毛詩十卷，馬融注，亡。</span>
</p>
<p class="em2" id="p120"><a class="gg-link" href="#p120" onclick="return changeColor(this);"></a>
毛詩二十卷<span class="jiazhu">王肅注。梁有毛詩二十卷，鄭玄、王肅合注；毛詩二十卷，謝沈注；毛詩二十卷，晉兖州別駕江熙注。亡。</span>
</p>
<p class="em2" id="p121"><a class="gg-link" href="#p121" onclick="return changeColor(this);"></a>
集注毛詩二十四卷<span class="jiazhu">梁桂州刺史崔靈恩注。梁有毛詩序一卷，梁隱居先生陶弘景注，亡。</span>
</p>
<p class="em2" id="p122"><a class="gg-link" href="#p122" onclick="return changeColor(this);"></a>
毛詩箋音證十卷<span class="jiazhu">後魏太常卿劉芳撰。梁有毛詩音十六卷，徐邈等撰；毛詩音二卷，徐邈撰；毛詩音隱一卷，干氏撰。亡。</span>
</p>
<p class="em2" id="p123"><a class="gg-link" href="#p123" onclick="return changeColor(this);"></a>
毛詩并注音八卷<span class="jiazhu">祕書學士魯世達撰。</span>
</p>
<p class="em2" id="p124"><a class="gg-link" href="#p124" onclick="return changeColor(this);"></a>
毛詩譜三卷<span class="jiazhu">吳太常卿徐整撰。</span>
</p>
<p class="em2" id="p125"><a class="gg-link" href="#p125" onclick="return changeColor(this);"></a>
毛詩譜二卷<span class="jiazhu">太叔求及劉炫注。</span>
</p>
<p class="em2" id="p126"><a class="gg-link" href="#p126" onclick="return changeColor(this);"></a>
謝氏毛詩譜鈔一卷<span class="jiazhu">梁有毛詩雜議難十卷，漢侍中賈逵撰，亡。</span>
</p>
<p class="em2" id="p127"><a class="gg-link" href="#p127" onclick="return changeColor(this);"></a>
毛詩義問十卷<span class="jiazhu">魏太子文學劉楨撰。</span>
</p>
<p class="em2" id="p128"><a class="gg-link" href="#p128" onclick="return changeColor(this);"></a>
毛詩義駁八卷<span class="jiazhu">王肅撰。</span>
</p>
<p class="em2" id="p129"><a class="gg-link" href="#p129" onclick="return changeColor(this);"></a>
毛詩奏事一卷<span class="jiazhu">王肅撰。有毛詩問難二卷，王肅撰，亡。</span>
</p>
<p class="em2" id="p130"><a class="gg-link" href="#p130" onclick="return changeColor(this);"></a>
毛詩駁一卷<span class="jiazhu">魏司空王基撰，殘缺。梁五卷。又有毛詩荅問、駁譜，合八卷；又毛詩釋義十卷，謝沈撰；毛詩義四卷，毛詩箋傳是非二卷，並魏祕書郎劉璠撰；毛詩荅雜問七卷，吳侍中韋昭、侍中朱育等撰；毛詩義注四卷。亡。</span>
</p>
<p class="em2" id="p131"><a class="gg-link" href="#p131" onclick="return changeColor(this);"></a>
毛詩異同評十卷<span class="jiazhu">晉長沙太守孫毓撰。</span>
</p>
<p class="em2" id="p132"><a class="gg-link" href="#p132" onclick="return changeColor(this);"></a>
難孫氏毛詩評四卷<span class="jiazhu">晉徐州從事陳統撰。梁有毛詩表隱二卷，陳統撰，亡。</span>
</p>
<p class="em2" id="p133"><a class="gg-link" href="#p133" onclick="return changeColor(this);"></a>
毛詩拾遺一卷<span class="jiazhu">郭璞撰。梁又有毛詩略四卷，亡。</span>
</p>
<p class="em2" id="p134"><a class="gg-link" href="#p134" onclick="return changeColor(this);"></a>
毛詩辨異三卷<span class="jiazhu">晉給事郎楊乂撰。梁有毛詩背隱義二卷，宋中散大夫徐廣撰；毛詩引辨一卷，宋奉朝請孫暢之撰；毛詩釋一卷，宋金紫光祿大夫何偃撰；毛詩檢漏義二卷，梁給事郎謝曇濟撰；毛詩總集六卷，毛詩隱義十卷，並梁處士何胤撰。亡。</span>
</p>
<p class="em2" id="p135"><a class="gg-link" href="#p135" onclick="return changeColor(this);"></a>
毛詩異義二卷<span class="jiazhu">楊乂撰。梁有毛詩雜義五卷，楊乂撰；毛詩義疏十卷，謝沈撰；毛詩雜義四卷，晉江州刺史殷仲堪撰；毛詩義疏五卷，張氏撰。亡。</span>
</p>
<p class="em2" id="p136"><a class="gg-link" href="#p136" onclick="return changeColor(this);"></a>
毛詩集解叙義一卷<span class="jiazhu">顧歡等撰。</span>
</p>
<p class="em2" id="p137"><a class="gg-link" href="#p137" onclick="return changeColor(this);"></a>
毛詩序義二卷<span class="jiazhu">宋通直郎雷次宗撰。梁有毛詩義一卷雷次宗撰；毛詩序注一卷，宋交州刺史阮珍之撰；毛詩序義七卷，孫暢之撰。亡。</span>
</p>
<p class="em2" id="p138"><a class="gg-link" href="#p138" onclick="return changeColor(this);"></a>
毛詩集小序一卷<span class="jiazhu">劉炫注。</span>
</p>
<p class="em2" id="p139"><a class="gg-link" href="#p139" onclick="return changeColor(this);"></a>
毛詩序義疏一卷<span class="jiazhu">劉瓛等撰，殘缺。梁三卷。梁有毛詩篇次義一卷，劉瓛撰；毛詩雜義注三卷。亡。</span>
</p>
<p class="em2" id="p140"><a class="gg-link" href="#p140" onclick="return changeColor(this);"></a>
毛詩發題序義一卷<span class="jiazhu">梁武帝撰。</span>
</p>
<p class="em2" id="p141"><a class="gg-link" href="#p141" onclick="return changeColor(this);"></a>
毛詩大義十一卷<span class="jiazhu">梁武帝撰。梁有毛詩十五國風義二十卷，梁簡文撰。</span>
</p>
<p class="em2" id="p142"><a class="gg-link" href="#p142" onclick="return changeColor(this);"></a>
毛詩大義十三卷
</p>
<p class="em2" id="p143"><a class="gg-link" href="#p143" onclick="return changeColor(this);"></a>
毛詩草木蟲魚疏二卷<span class="jiazhu">烏程令吳郡陸機撰。</span>
</p>
<p class="em2" id="p144"><a class="gg-link" href="#p144" onclick="return changeColor(this);"></a>
毛詩義疏二十卷<span class="jiazhu">舒援撰。</span>
</p>
<p class="em2" id="p145"><a class="gg-link" href="#p145" onclick="return changeColor(this);"></a>
毛詩誼府三卷<span class="jiazhu">後魏安豐王元延明撰。</span>
</p>
<p class="em2" id="p146"><a class="gg-link" href="#p146" onclick="return changeColor(this);"></a>
毛詩義疏二十八卷<span class="jiazhu">蕭巋散騎常侍沈重撰。</span>
</p>
<p class="em2" id="p147"><a class="gg-link" href="#p147" onclick="return changeColor(this);"></a>
毛詩義疏二十卷
</p>
<p class="em2" id="p148"><a class="gg-link" href="#p148" onclick="return changeColor(this);"></a>
毛詩義疏二十九卷
</p>
<p class="em2" id="p149"><a class="gg-link" href="#p149" onclick="return changeColor(this);"></a>
毛詩義疏十卷
</p>
<p class="em2" id="p150"><a class="gg-link" href="#p150" onclick="return changeColor(this);"></a>
毛詩義疏十一卷
</p>
<p class="em2" id="p151"><a class="gg-link" href="#p151" onclick="return changeColor(this);"></a>
毛詩義疏二十八卷
</p>
<p class="em2" id="p152"><a class="gg-link" href="#p152" onclick="return changeColor(this);"></a>
毛詩述義四十卷<span class="jiazhu">國子助教劉炫撰</span>
</p>
<p class="em2" id="p153"><a class="gg-link" href="#p153" onclick="return changeColor(this);"></a>
毛詩章句義疏四十卷<span class="jiazhu">魯世達撰。</span>
</p>
<p class="em2" id="p154"><a class="gg-link" href="#p154" onclick="return changeColor(this);"></a>
毛詩釋疑一卷<span class="jiazhu">梁有毛詩圖三卷，毛詩孔子經圖十二卷，毛詩古聖賢圖二卷，亡。</span>
</p>
<p class="em2" id="p155"><a class="gg-link" href="#p155" onclick="return changeColor(this);"></a>
業詩二十卷<span class="jiazhu">宋奉朝請業遵注。</span>
</p>
<p class="em2" id="p156"><a class="gg-link" href="#p156" onclick="return changeColor(this);"></a>
右三十九部，四百四十二卷。<span class="jiazhu">通計亡書，合七十六部，六百八十三卷。</span>
</p>
<p class="em2" id="p157"><a class="gg-link" href="#p157" onclick="return changeColor(this);"></a>
詩者，所以導達心靈，歌詠情志者也。故曰：「在心爲志，發言爲詩。」上古人淳俗樸，情志未惑。其後君尊於上，臣卑於下，面稱爲諂，目諫爲謗，故誦美譏惡，以諷刺之。初但歌詠而已，後之君子，因被管絃，以存勸戒。夏、殷已上，詩多不存。周氏始自后稷，而公劉克篤前烈，太王肇基王迹，文王光昭前緒，武王克平殷亂，成王、周公化至太平，誦美盛德，踵武相繼。幽、厲板蕩，怨刺並興。其後王澤竭而詩亡，魯太師摯次而錄之。孔子刪詩，上采商，下取魯，凡三百篇。至秦，獨以爲諷誦，不滅。漢初，有魯人申公，受詩於浮丘伯，作詁訓，是爲魯詩。齊人轅固生亦傳詩，是爲齊詩。燕人韓嬰亦傳詩，是爲韓詩。終于後漢，三家並立。漢初又有趙人毛萇善詩，自云子夏所傳，作詁訓傳，是爲「毛詩古學」，而未得立。後漢有九江謝曼卿，善毛詩，又爲之訓。東海衛敬仲，受學於曼卿。先儒相承，謂之毛詩。序，子夏所創，毛公及敬仲又加潤益。鄭衆、賈逵、馬融，並作毛詩傳，鄭玄作毛詩箋。齊詩，魏代已亡；魯詩亡於西晉；韓詩雖存，無傳之者。唯毛詩鄭箋，至今獨立。又有業詩，奉朝請業遵所注，立義多異，世所不行。
</p>
<p class="em2" id="p158"><a class="gg-link" href="#p158" onclick="return changeColor(this);"></a>
周官禮十二卷<span class="jiazhu">馬融注。</span>
</p>
<p class="em2" id="p159"><a class="gg-link" href="#p159" onclick="return changeColor(this);"></a>
周官禮十二卷<span class="jiazhu">鄭玄注。</span>
</p>
<p class="em2" id="p160"><a class="gg-link" href="#p160" onclick="return changeColor(this);"></a>
周官禮十二卷<span class="jiazhu">王肅注。</span>
</p>
<p class="em2" id="p161"><a class="gg-link" href="#p161" onclick="return changeColor(this);"></a>
周官禮十二卷<span class="jiazhu">伊說注。</span>
</p>
<p class="em2" id="p162"><a class="gg-link" href="#p162" onclick="return changeColor(this);"></a>
周官禮十二卷<span class="jiazhu">干寶注。梁又有周官寧朔新書八卷，晉燕王師王懋約撰，亡。</span>
</p>
<p class="em2" id="p163"><a class="gg-link" href="#p163" onclick="return changeColor(this);"></a>
集注周官禮二十卷<span class="jiazhu">崔靈恩注。</span>
</p>
<p class="em2" id="p164"><a class="gg-link" href="#p164" onclick="return changeColor(this);"></a>
禮音三卷<span class="jiazhu">劉昌宗撰。</span>
</p>
<p class="em2" id="p165"><a class="gg-link" href="#p165" onclick="return changeColor(this);"></a>
周官禮異同評十二卷<span class="jiazhu">晉司空長史陳劭撰。</span>
</p>
<p class="em2" id="p166"><a class="gg-link" href="#p166" onclick="return changeColor(this);"></a>
周官禮駁難四卷<span class="jiazhu">孫略撰。梁有周官駁難三卷，孫琦問，干寶駁，晉散騎常侍虞喜撰。</span>
</p>
<p class="em2" id="p167"><a class="gg-link" href="#p167" onclick="return changeColor(this);"></a>
周官禮義疏四十卷<span class="jiazhu">沈重撰。</span>
</p>
<p class="em2" id="p168"><a class="gg-link" href="#p168" onclick="return changeColor(this);"></a>
周官禮義疏十九卷
</p>
<p class="em2" id="p169"><a class="gg-link" href="#p169" onclick="return changeColor(this);"></a>
周官禮義疏十卷
</p>
<p class="em2" id="p170"><a class="gg-link" href="#p170" onclick="return changeColor(this);"></a>
周官禮義疏九卷
</p>
<p class="em2" id="p171"><a class="gg-link" href="#p171" onclick="return changeColor(this);"></a>
周官分職四卷
</p>
<p class="em2" id="p172"><a class="gg-link" href="#p172" onclick="return changeColor(this);"></a>
周官禮圖十四卷<span class="jiazhu">梁有郊祀圖二卷，亡。</span>
</p>
<p class="em2" id="p173"><a class="gg-link" href="#p173" onclick="return changeColor(this);"></a>
儀禮十七卷<span class="jiazhu">鄭玄注。</span>
</p>
<p class="em2" id="p174"><a class="gg-link" href="#p174" onclick="return changeColor(this);"></a>
儀禮十七卷<span class="jiazhu">王肅注。梁有李軌、劉昌宗音各一卷，鄭玄音二卷，亡。</span>
</p>
<p class="em2" id="p175"><a class="gg-link" href="#p175" onclick="return changeColor(this);"></a>
儀禮義疏見二卷
</p>
<p class="em2" id="p176"><a class="gg-link" href="#p176" onclick="return changeColor(this);"></a>
儀禮義疏六卷
</p>
<p class="em2" id="p177"><a class="gg-link" href="#p177" onclick="return changeColor(this);"></a>
喪服經傳一卷<span class="jiazhu">馬融注。</span>
</p>
<p class="em2" id="p178"><a class="gg-link" href="#p178" onclick="return changeColor(this);"></a>
喪服經傳一卷<span class="jiazhu">鄭玄注。</span>
</p>
<p class="em2" id="p179"><a class="gg-link" href="#p179" onclick="return changeColor(this);"></a>
喪服經傳一卷<span class="jiazhu">王肅注。</span>
</p>
<p class="em2" id="p180"><a class="gg-link" href="#p180" onclick="return changeColor(this);"></a>
喪服經傳一卷<span class="jiazhu">晉給事中袁準注。</span>
</p>
<p class="em2" id="p181"><a class="gg-link" href="#p181" onclick="return changeColor(this);"></a>
集注喪服經傳一卷<span class="jiazhu">晉廬陵太守孔倫撰。</span>
</p>
<p class="em2" id="p182"><a class="gg-link" href="#p182" onclick="return changeColor(this);"></a>
喪服經傳一卷<span class="jiazhu">陳銓注。</span>
</p>
<p class="em2" id="p183"><a class="gg-link" href="#p183" onclick="return changeColor(this);"></a>
集注喪服經傳一卷<span class="jiazhu">宋太中大夫裴松之撰。</span>
</p>
<p class="em2" id="p184"><a class="gg-link" href="#p184" onclick="return changeColor(this);"></a>
略注喪服經傳一卷<span class="jiazhu">雷次宗注。</span>
</p>
<p class="em2" id="p185"><a class="gg-link" href="#p185" onclick="return changeColor(this);"></a>
集注喪服經傳二卷<span class="jiazhu">宋丞相諮議參軍蔡超注。梁又有喪服經傳一卷，宋徵士劉道拔注，亡。</span>
</p>
<p class="em2" id="p186"><a class="gg-link" href="#p186" onclick="return changeColor(this);"></a>
集解喪服經傳二卷<span class="jiazhu">齊東平太守田僧紹解。</span>
</p>
<p class="em2" id="p187"><a class="gg-link" href="#p187" onclick="return changeColor(this);"></a>
喪服義疏二卷<span class="jiazhu">梁步兵校尉、五經博士賀瑒撰。梁又有喪服經傳義疏五卷，齊散騎郎司馬憲撰；喪服經傳義疏二卷，齊給事中樓幼瑜撰；喪服經傳義疏一卷，劉瓛撰；喪服經傳義疏一卷，齊徵士沈麟士撰。</span>
</p>
<p class="em2" id="p188"><a class="gg-link" href="#p188" onclick="return changeColor(this);"></a>
喪服經傳義疏一卷<span class="jiazhu">梁尚書左丞何佟之撰，亡。</span>
</p>
<p class="em2" id="p189"><a class="gg-link" href="#p189" onclick="return changeColor(this);"></a>
喪服傳一卷<span class="jiazhu">梁通直郎裴子野撰。</span>
</p>
<p class="em2" id="p190"><a class="gg-link" href="#p190" onclick="return changeColor(this);"></a>
喪服文句義疏十卷<span class="jiazhu">梁國子助教皇侃撰。</span>
</p>
<p class="em2" id="p191"><a class="gg-link" href="#p191" onclick="return changeColor(this);"></a>
喪服義十卷<span class="jiazhu">陳國子祭酒謝嶠撰。</span>
</p>
<p class="em2" id="p192"><a class="gg-link" href="#p192" onclick="return changeColor(this);"></a>
喪服義鈔三卷<span class="jiazhu">梁有喪服經傳隱義一卷，亡。</span>
</p>
<p class="em2" id="p193"><a class="gg-link" href="#p193" onclick="return changeColor(this);"></a>
喪服要記一卷<span class="jiazhu">王肅注。</span>
</p>
<p class="em2" id="p194"><a class="gg-link" href="#p194" onclick="return changeColor(this);"></a>
喪服要記一卷<span class="jiazhu">蜀丞相蔣琬撰。梁有喪服變除圖五卷，吳齊王傅射慈撰，亡。</span>
</p>
<p class="em2" id="p195"><a class="gg-link" href="#p195" onclick="return changeColor(this);"></a>
喪服要集二卷<span class="jiazhu">晉征南將軍杜預撰。又有喪服要記二卷，晉侍中劉逵撰，亡。</span>
</p>
<p class="em2" id="p196"><a class="gg-link" href="#p196" onclick="return changeColor(this);"></a>
喪服儀一卷<span class="jiazhu">晉太保衛瓘撰。梁有喪服要記六卷，晉司空賀循撰；喪服要問六卷，劉德明撰；喪服三十一卷，宋員外郎散騎庾蔚之撰；喪服要問二卷，張耀撰；喪服難問六卷，崔凱撰；喪服雜記二十卷，伊氏撰；喪服釋疑二十卷，劉智撰。亡。</span>
</p>
<p class="em2" id="p197"><a class="gg-link" href="#p197" onclick="return changeColor(this);"></a>
漢荊州刺史劉表新定禮一卷
</p>
<p class="em2" id="p198"><a class="gg-link" href="#p198" onclick="return changeColor(this);"></a>
喪服要略一卷<span class="jiazhu">晉太學博士環濟撰。</span>
</p>
<p class="em2" id="p199"><a class="gg-link" href="#p199" onclick="return changeColor(this);"></a>
喪服要略二卷
</p>
<p class="em2" id="p200"><a class="gg-link" href="#p200" onclick="return changeColor(this);"></a>
喪服制要一卷<span class="jiazhu">徐氏撰。</span>
</p>
<p class="em2" id="p201"><a class="gg-link" href="#p201" onclick="return changeColor(this);"></a>
喪服譜一卷<span class="jiazhu">鄭玄注。</span>
</p>
<p class="em2" id="p202"><a class="gg-link" href="#p202" onclick="return changeColor(this);"></a>
喪服譜一卷<span class="jiazhu">晉開府儀同三司蔡謨撰。</span>
</p>
<p class="em2" id="p203"><a class="gg-link" href="#p203" onclick="return changeColor(this);"></a>
喪服譜一卷<span class="jiazhu">賀循撰。</span>
</p>
<p class="em2" id="p204"><a class="gg-link" href="#p204" onclick="return changeColor(this);"></a>
喪服變除一卷<span class="jiazhu">晉散騎常侍葛洪撰。</span>
</p>
<p class="em2" id="p205"><a class="gg-link" href="#p205" onclick="return changeColor(this);"></a>
凶禮一卷<span class="jiazhu">晉廣陵相孔衍撰。</span>
</p>
<p class="em2" id="p206"><a class="gg-link" href="#p206" onclick="return changeColor(this);"></a>
喪服要記十卷<span class="jiazhu">賀循撰。梁有喪服要記，宋員外常侍庾蔚之注；又喪服世要一卷，庾蔚之撰；喪服集議十卷，宋撫軍司馬費沈撰。</span>
</p>
<p class="em2" id="p207"><a class="gg-link" href="#p207" onclick="return changeColor(this);"></a>
喪服古今集記三卷<span class="jiazhu">齊太尉王儉撰。</span>
</p>
<p class="em2" id="p208"><a class="gg-link" href="#p208" onclick="return changeColor(this);"></a>
喪服世行要記十卷<span class="jiazhu">齊光祿大夫王逡撰。</span>
</p>
<p class="em2" id="p209"><a class="gg-link" href="#p209" onclick="return changeColor(this);"></a>
喪服荅要難一卷<span class="jiazhu">袁祈撰。</span>
</p>
<p class="em2" id="p210"><a class="gg-link" href="#p210" onclick="return changeColor(this);"></a>
喪服記十卷<span class="jiazhu">王氏撰。</span>
</p>
<p class="em2" id="p211"><a class="gg-link" href="#p211" onclick="return changeColor(this);"></a>
喪服五要一卷<span class="jiazhu">嚴氏撰。</span>
</p>
<p class="em2" id="p212"><a class="gg-link" href="#p212" onclick="return changeColor(this);"></a>
駁喪服經傳一卷<span class="jiazhu">卜氏傳。</span>
</p>
<p class="em2" id="p213"><a class="gg-link" href="#p213" onclick="return changeColor(this);"></a>
喪服疑問一卷<span class="jiazhu">樊氏撰。</span>
</p>
<p class="em2" id="p214"><a class="gg-link" href="#p214" onclick="return changeColor(this);"></a>
喪服圖一卷<span class="jiazhu">王儉撰。</span>
</p>
<p class="em2" id="p215"><a class="gg-link" href="#p215" onclick="return changeColor(this);"></a>
喪服圖一卷<span class="jiazhu">賀遊撰。</span>
</p>
<p class="em2" id="p216"><a class="gg-link" href="#p216" onclick="return changeColor(this);"></a>
喪服圖一卷<span class="jiazhu">崔逸撰。梁有喪服祥禫雜議二十九卷，喪服雜議故事二十一卷，又戴氏喪服五家要記圖譜五卷，喪服君臣圖儀一卷，亡。</span>
</p>
<p class="em2" id="p217"><a class="gg-link" href="#p217" onclick="return changeColor(this);"></a>
五服圖一卷
</p>
<p class="em2" id="p218"><a class="gg-link" href="#p218" onclick="return changeColor(this);"></a>
五服圖儀一卷
</p>
<p class="em2" id="p219"><a class="gg-link" href="#p219" onclick="return changeColor(this);"></a>
喪服禮圖一卷
</p>
<p class="em2" id="p220"><a class="gg-link" href="#p220" onclick="return changeColor(this);"></a>
五服略例一卷
</p>
<p class="em2" id="p221"><a class="gg-link" href="#p221" onclick="return changeColor(this);"></a>
喪服要問一卷
</p>
<p class="em2" id="p222"><a class="gg-link" href="#p222" onclick="return changeColor(this);"></a>
喪服問荅目十三卷<span class="jiazhu">皇侃撰。</span>
</p>
<p class="em2" id="p223"><a class="gg-link" href="#p223" onclick="return changeColor(this);"></a>
喪服假寧制三卷
</p>
<p class="em2" id="p224"><a class="gg-link" href="#p224" onclick="return changeColor(this);"></a>
喪禮五服七卷<span class="jiazhu">大將軍袁憲撰。</span>
</p>
<p class="em2" id="p225"><a class="gg-link" href="#p225" onclick="return changeColor(this);"></a>
論喪服決一卷
</p>
<p class="em2" id="p226"><a class="gg-link" href="#p226" onclick="return changeColor(this);"></a>
喪禮鈔三卷<span class="jiazhu">王隆伯撰。</span>
</p>
<p class="em2" id="p227"><a class="gg-link" href="#p227" onclick="return changeColor(this);"></a>
大戴禮記十三卷<span class="jiazhu">漢信都王太傅戴德撰。梁有謚法三卷，後漢安南太守劉熙注，亡。</span>
</p>
<p class="em2" id="p228"><a class="gg-link" href="#p228" onclick="return changeColor(this);"></a>
夏小正一卷<span class="jiazhu">戴德撰。</span>
</p>
<p class="em2" id="p229"><a class="gg-link" href="#p229" onclick="return changeColor(this);"></a>
禮記十卷<span class="jiazhu">漢北中郎將盧植注。</span>
</p>
<p class="em2" id="p230"><a class="gg-link" href="#p230" onclick="return changeColor(this);"></a>
禮記二十卷<span class="jiazhu">漢九江太守戴聖撰，鄭玄注。</span>
</p>
<p class="em2" id="p231"><a class="gg-link" href="#p231" onclick="return changeColor(this);"></a>
禮記三十卷<span class="jiazhu">王肅注。梁有禮記十二卷，業遵注，亡。</span>
</p>
<p class="em2" id="p232"><a class="gg-link" href="#p232" onclick="return changeColor(this);"></a>
禮記寧朔新書八卷<span class="jiazhu">王懋約注。梁有二十卷。</span>
</p>
<p class="em2" id="p233"><a class="gg-link" href="#p233" onclick="return changeColor(this);"></a>
月令章句十二卷<span class="jiazhu">漢左中郎將蔡邕撰。</span>
</p>
<p class="em2" id="p234"><a class="gg-link" href="#p234" onclick="return changeColor(this);"></a>
禮記音義隱一卷<span class="jiazhu">謝氏撰。</span>
</p>
<p class="em2" id="p235"><a class="gg-link" href="#p235" onclick="return changeColor(this);"></a>
禮記音二卷<span class="jiazhu">宋中散大夫徐爰撰。梁有鄭玄、王肅、射慈、射貞、孫毓、繆炳音各一卷，蔡謨、東晉安北諮議參軍曹耽、國子助教尹毅、李軌、員外郎范宣音各二卷，徐邈音三卷，劉昌宗音五卷，亡。</span>
</p>
<p class="em2" id="p236"><a class="gg-link" href="#p236" onclick="return changeColor(this);"></a>
禮記音義隱七卷
</p>
<p class="em2" id="p237"><a class="gg-link" href="#p237" onclick="return changeColor(this);"></a>
禮記三十卷<span class="jiazhu">魏祕書監孫炎注。</span>
</p>
<p class="em2" id="p238"><a class="gg-link" href="#p238" onclick="return changeColor(this);"></a>
禮略二卷
</p>
<p class="em2" id="p239"><a class="gg-link" href="#p239" onclick="return changeColor(this);"></a>
禮記要鈔十卷<span class="jiazhu">緱氏撰。梁有禮義四卷，魏侍中鄭小同撰；摭遺別記一卷，樓幼瑜撰。亡。</span>
</p>
<p class="em2" id="p240"><a class="gg-link" href="#p240" onclick="return changeColor(this);"></a>
禮記新義疏二十卷<span class="jiazhu">賀瑒撰。梁有義疏三卷，宋豫章郡丞雷肅之撰，亡。</span>
</p>
<p class="em2" id="p241"><a class="gg-link" href="#p241" onclick="return changeColor(this);"></a>
禮記講疏九十九卷<span class="jiazhu">皇侃撰。</span>
</p>
<p class="em2" id="p242"><a class="gg-link" href="#p242" onclick="return changeColor(this);"></a>
禮記義疏四十八卷<span class="jiazhu">皇侃撰。</span>
</p>
<p class="em2" id="p243"><a class="gg-link" href="#p243" onclick="return changeColor(this);"></a>
禮記義疏四十卷<span class="jiazhu">沈重撰。</span>
</p>
<p class="em2" id="p244"><a class="gg-link" href="#p244" onclick="return changeColor(this);"></a>
禮記義十卷<span class="jiazhu">何氏撰。</span>
</p>
<p class="em2" id="p245"><a class="gg-link" href="#p245" onclick="return changeColor(this);"></a>
禮記義疏三十八卷
</p>
<p class="em2" id="p246"><a class="gg-link" href="#p246" onclick="return changeColor(this);"></a>
禮記疏十一卷
</p>
<p class="em2" id="p247"><a class="gg-link" href="#p247" onclick="return changeColor(this);"></a>
禮記大義十卷<span class="jiazhu">梁武帝撰。</span>
</p>
<p class="em2" id="p248"><a class="gg-link" href="#p248" onclick="return changeColor(this);"></a>
禮記文外大義二卷<span class="jiazhu">祕書學士褚暉撰。</span>
</p>
<p class="em2" id="p249"><a class="gg-link" href="#p249" onclick="return changeColor(this);"></a>
禮大義十卷
</p>
<p class="em2" id="p250"><a class="gg-link" href="#p250" onclick="return changeColor(this);"></a>
禮記義證十卷<span class="jiazhu">劉芳撰。</span>
</p>
<p class="em2" id="p251"><a class="gg-link" href="#p251" onclick="return changeColor(this);"></a>
禮大義章七卷
</p>
<p class="em2" id="p252"><a class="gg-link" href="#p252" onclick="return changeColor(this);"></a>
喪禮雜義三卷
</p>
<p class="em2" id="p253"><a class="gg-link" href="#p253" onclick="return changeColor(this);"></a>
禮記中庸傳二卷<span class="jiazhu">宋散騎常侍戴顒撰。</span>
</p>
<p class="em2" id="p254"><a class="gg-link" href="#p254" onclick="return changeColor(this);"></a>
中庸講疏一卷<span class="jiazhu">梁武帝撰。</span>
</p>
<p class="em2" id="p255"><a class="gg-link" href="#p255" onclick="return changeColor(this);"></a>
私記制旨中庸義五卷
</p>
<p class="em2" id="p256"><a class="gg-link" href="#p256" onclick="return changeColor(this);"></a>
禮記略解十卷<span class="jiazhu">庾氏撰。</span>
</p>
<p class="em2" id="p257"><a class="gg-link" href="#p257" onclick="return changeColor(this);"></a>
禮記評十一卷<span class="jiazhu">劉雋撰。</span>
</p>
<p class="em2" id="p258"><a class="gg-link" href="#p258" onclick="return changeColor(this);"></a>
石渠禮論四卷<span class="jiazhu">戴聖撰。梁有群儒疑義十二卷，戴聖撰。</span>
</p>
<p class="em2" id="p259"><a class="gg-link" href="#p259" onclick="return changeColor(this);"></a>
禮論三百卷<span class="jiazhu">宋御史中丞何承天撰。</span>
</p>
<p class="em2" id="p260"><a class="gg-link" href="#p260" onclick="return changeColor(this);"></a>
禮論條牒十卷<span class="jiazhu">宋太尉參軍任預撰。</span>
</p>
<p class="em2" id="p261"><a class="gg-link" href="#p261" onclick="return changeColor(this);"></a>
禮論帖三卷<span class="jiazhu">任預撰。梁四卷。</span>
</p>
<p class="em2" id="p262"><a class="gg-link" href="#p262" onclick="return changeColor(this);"></a>
禮論鈔二十卷<span class="jiazhu">庾蔚之撰。</span>
</p>
<p class="em2" id="p263"><a class="gg-link" href="#p263" onclick="return changeColor(this);"></a>
禮論要鈔十卷<span class="jiazhu">王儉撰。梁三卷。</span>
</p>
<p class="em2" id="p264"><a class="gg-link" href="#p264" onclick="return changeColor(this);"></a>
禮論要鈔一百卷<span class="jiazhu">賀瑒撰。</span>
</p>
<p class="em2" id="p265"><a class="gg-link" href="#p265" onclick="return changeColor(this);"></a>
禮論鈔六十九卷
</p>
<p class="em2" id="p266"><a class="gg-link" href="#p266" onclick="return changeColor(this);"></a>
禮論要鈔十卷<span class="jiazhu">梁有齊御史中丞荀萬秋鈔略二卷；尚書儀曹郎丘季彬論五十八卷，議一百三十卷，統六卷。亡。</span>
</p>
<p class="em2" id="p267"><a class="gg-link" href="#p267" onclick="return changeColor(this);"></a>
禮論荅問八卷<span class="jiazhu">宋中散大夫徐廣撰。</span>
</p>
<p class="em2" id="p268"><a class="gg-link" href="#p268" onclick="return changeColor(this);"></a>
禮論荅問十三卷<span class="jiazhu">徐廣撰。</span>
</p>
<p class="em2" id="p269"><a class="gg-link" href="#p269" onclick="return changeColor(this);"></a>
禮荅問二卷<span class="jiazhu">徐廣撰，殘缺。梁十一卷。</span>
</p>
<p class="em2" id="p270"><a class="gg-link" href="#p270" onclick="return changeColor(this);"></a>
禮荅問六卷<span class="jiazhu">庾蔚之撰。</span>
</p>
<p class="em2" id="p271"><a class="gg-link" href="#p271" onclick="return changeColor(this);"></a>
禮荅問三卷<span class="jiazhu">王儉撰。梁有晉益陽令吳商禮難十二卷，雜議十二卷，又禮議雜記故事十三卷，喪雜事二十卷；宋光祿大夫傅隆議二卷，祭法五卷。亡。</span>
</p>
<p class="em2" id="p272"><a class="gg-link" href="#p272" onclick="return changeColor(this);"></a>
禮荅問十二卷
</p>
<p class="em2" id="p273"><a class="gg-link" href="#p273" onclick="return changeColor(this);"></a>
禮雜問十卷<span class="jiazhu">范寧撰。</span>
</p>
<p class="em2" id="p274"><a class="gg-link" href="#p274" onclick="return changeColor(this);"></a>
禮荅問十卷<span class="jiazhu">何佟之撰。梁二十卷。</span>
</p>
<p class="em2" id="p275"><a class="gg-link" href="#p275" onclick="return changeColor(this);"></a>
禮雜問十卷
</p>
<p class="em2" id="p276"><a class="gg-link" href="#p276" onclick="return changeColor(this);"></a>
禮雜荅問八卷
</p>
<p class="em2" id="p277"><a class="gg-link" href="#p277" onclick="return changeColor(this);"></a>
禮雜荅問六卷
</p>
<p class="em2" id="p278"><a class="gg-link" href="#p278" onclick="return changeColor(this);"></a>
禮雜問荅鈔一卷<span class="jiazhu">何佟之撰。</span>
</p>
<p class="em2" id="p279"><a class="gg-link" href="#p279" onclick="return changeColor(this);"></a>
問禮俗十卷<span class="jiazhu">董勛撰。</span>
</p>
<p class="em2" id="p280"><a class="gg-link" href="#p280" onclick="return changeColor(this);"></a>
問禮俗九卷<span class="jiazhu">董子弘撰。</span>
</p>
<p class="em2" id="p281"><a class="gg-link" href="#p281" onclick="return changeColor(this);"></a>
荅問雜儀二卷<span class="jiazhu">任預撰。</span>
</p>
<p class="em2" id="p282"><a class="gg-link" href="#p282" onclick="return changeColor(this);"></a>
禮義荅問八卷<span class="jiazhu">王儉撰。</span>
</p>
<p class="em2" id="p283"><a class="gg-link" href="#p283" onclick="return changeColor(this);"></a>
禮疑義五十二卷<span class="jiazhu">梁護軍周捨撰。</span>
</p>
<p class="em2" id="p284"><a class="gg-link" href="#p284" onclick="return changeColor(this);"></a>
制旨革牲大義三卷<span class="jiazhu">梁武帝撰。</span>
</p>
<p class="em2" id="p285"><a class="gg-link" href="#p285" onclick="return changeColor(this);"></a>
禮樂義十卷
</p>
<p class="em2" id="p286"><a class="gg-link" href="#p286" onclick="return changeColor(this);"></a>
禮祕義三卷
</p>
<p class="em2" id="p287"><a class="gg-link" href="#p287" onclick="return changeColor(this);"></a>
三禮目錄一卷<span class="jiazhu">鄭玄撰。梁有陶弘景注一卷，亡。</span>
</p>
<p class="em2" id="p288"><a class="gg-link" href="#p288" onclick="return changeColor(this);"></a>
三禮義宗三十卷<span class="jiazhu">崔靈恩撰。</span>
</p>
<p class="em2" id="p289"><a class="gg-link" href="#p289" onclick="return changeColor(this);"></a>
三禮宗略二十卷<span class="jiazhu">元延明撰。</span>
</p>
<p class="em2" id="p290"><a class="gg-link" href="#p290" onclick="return changeColor(this);"></a>
三禮大義十三卷
</p>
<p class="em2" id="p291"><a class="gg-link" href="#p291" onclick="return changeColor(this);"></a>
三禮大義四卷
</p>
<p class="em2" id="p292"><a class="gg-link" href="#p292" onclick="return changeColor(this);"></a>
三禮雜大義三卷<span class="jiazhu">梁有司馬法三卷，李氏訓記三卷；又郊丘議三卷，魏太尉蔣濟撰；祭法五卷，又明堂議三卷，王肅撰；雜祭法六卷，晉司空中郎盧諶撰；祭典三卷，晉安北將軍范汪撰；七廟議一卷，又後養議五卷，干寶撰；雜鄉射等議三卷，晉太尉庾亮撰；逆降義三卷，宋特進顏延之撰；逆降義一卷，田僧紹撰；分明士制三卷，何承天撰；釋疑二卷，郭鴻撰；荅問四卷，徐廣撰；荅問五十卷，何胤撰；又荅問十卷。亡。</span>
</p>
<p class="em2" id="p293"><a class="gg-link" href="#p293" onclick="return changeColor(this);"></a>
三禮圖九卷<span class="jiazhu">鄭玄及後漢侍中阮諶等撰。</span>
</p>
<p class="em2" id="p294"><a class="gg-link" href="#p294" onclick="return changeColor(this);"></a>
周室王城明堂宗廟圖一卷<span class="jiazhu">祁諶撰。梁又有冠服圖一卷，五宗圖一卷，月令圖一卷，亡。</span>
</p>
<p class="em2" id="p295"><a class="gg-link" href="#p295" onclick="return changeColor(this);"></a>
右一百三十六部，一千六百二十二卷。<span class="jiazhu">通計亡書，二百一十一部，二千一百八十六卷。</span>
</p>
<p class="em2" id="p296"><a class="gg-link" href="#p296" onclick="return changeColor(this);"></a>
自大道旣隱，天下爲家，先王制其夫婦、父子、君臣、上下、親疏之節。至于三代，損益不同。周衰，諸侯僭忒，惡其害己，多被焚削。自孔子時，已不能具，至秦而頓滅。漢初，有高堂生傳十七篇，又有古經，出於淹中，而河間獻王，好古愛學，收集餘燼，得而獻之，合五十六篇，並威儀之事。而又得司馬穰苴兵法一百五十五篇，及明堂陰陽之記，並無敢傳之者。唯古經十七篇，與高堂生所傳不殊，而字多異。自高堂生，至宣帝時后蒼，最明其業，乃爲曲臺記。蒼授梁人戴德，及德從兄子聖、沛人慶普，於是有大戴、小戴、慶氏，三家並立。後漢唯曹元傳慶氏，以授其子襃。然三家雖存並微，相傳不絕。漢末，鄭玄傳小戴之學，後以古經校之，取其於義長者作注，爲鄭氏學。其喪服一篇，子夏先傳之，諸儒多爲注解，今又別行。而漢時有李氏得周官。周官蓋周公所制官政之法，上於河間獻王，獨闕冬官一篇。獻王購以千金不得，遂取考工記以補其處，合成六篇奏之。至王莽時，劉歆始置博士，以行於世。河南緱氏及杜子春受業於歆，因以教授。是後馬融作周官傳，以授鄭玄，玄作周官注。漢初，河間獻王又得仲尼弟子及後學者所記一百三十一篇獻之。時亦無傳之者。至劉向考校經籍，檢得一百三十篇，向因第而叙之。而又得明堂陰陽記三十三篇、孔子三朝記七篇、王史氏記二十一篇、樂記二十三篇，凡五種，合二百十四篇。戴德刪其煩重，合而記之，爲八十五篇，謂之大戴記。而戴聖又刪大戴之書，爲四十六篇，謂之小戴記。漢末馬融，遂傳小戴之學。融又定月令一篇、明堂位一篇、樂記一篇，合四十九篇；而鄭玄受業於融，又爲之注。今周官六篇、古經十七篇、小戴記四十九篇，凡三種。唯鄭注立於國學，其餘並多散亡，又無師說。
</p>
<p class="em2" id="p297"><a class="gg-link" href="#p297" onclick="return changeColor(this);"></a>
樂社大義十卷<span class="jiazhu">梁武帝撰。</span>
</p>
<p class="em2" id="p298"><a class="gg-link" href="#p298" onclick="return changeColor(this);"></a>
樂論三卷<span class="jiazhu">梁武帝撰。梁有樂義十一卷，武帝集朝臣撰，亡。</span>
</p>
<p class="em2" id="p299"><a class="gg-link" href="#p299" onclick="return changeColor(this);"></a>
樂論一卷<span class="jiazhu">衛尉少卿蕭吉撰。</span>
</p>
<p class="em2" id="p300"><a class="gg-link" href="#p300" onclick="return changeColor(this);"></a>
古今樂錄十二卷<span class="jiazhu">陳沙門智匠撰。</span>
</p>
<p class="em2" id="p301"><a class="gg-link" href="#p301" onclick="return changeColor(this);"></a>
樂書七卷<span class="jiazhu">後魏丞相士曹行參軍信都芳撰。</span>
</p>
<p class="em2" id="p302"><a class="gg-link" href="#p302" onclick="return changeColor(this);"></a>
樂雜書三卷
</p>
<p class="em2" id="p303"><a class="gg-link" href="#p303" onclick="return changeColor(this);"></a>
樂元一卷<span class="jiazhu">魏僧撰。</span>
</p>
<p class="em2" id="p304"><a class="gg-link" href="#p304" onclick="return changeColor(this);"></a>
管絃記十卷<span class="jiazhu">凌秀撰。</span>
</p>
<p class="em2" id="p305"><a class="gg-link" href="#p305" onclick="return changeColor(this);"></a>
樂要一卷<span class="jiazhu">何妥撰。</span>
</p>
<p class="em2" id="p306"><a class="gg-link" href="#p306" onclick="return changeColor(this);"></a>
樂部一卷
</p>
<p class="em2" id="p307"><a class="gg-link" href="#p307" onclick="return changeColor(this);"></a>
春官樂部五卷<span class="jiazhu">梁有宋元嘉正聲伎錄一卷，張解撰，亡。</span>
</p>
<p class="em2" id="p308"><a class="gg-link" href="#p308" onclick="return changeColor(this);"></a>
樂府聲調六卷<span class="jiazhu">岐州刺史、沛國公鄭譯撰。</span>
</p>
<p class="em2" id="p309"><a class="gg-link" href="#p309" onclick="return changeColor(this);"></a>
樂府聲調三卷<span class="jiazhu">鄭譯撰。</span>
</p>
<p class="em2" id="p310"><a class="gg-link" href="#p310" onclick="return changeColor(this);"></a>
樂經四卷
</p>
<p class="em2" id="p311"><a class="gg-link" href="#p311" onclick="return changeColor(this);"></a>
琴操三卷<span class="jiazhu">晉廣陵相孔衍撰。</span>
</p>
<p class="em2" id="p312"><a class="gg-link" href="#p312" onclick="return changeColor(this);"></a>
琴操鈔二卷
</p>
<p class="em2" id="p313"><a class="gg-link" href="#p313" onclick="return changeColor(this);"></a>
琴操鈔一卷
</p>
<p class="em2" id="p314"><a class="gg-link" href="#p314" onclick="return changeColor(this);"></a>
琴譜四卷<span class="jiazhu">戴氏撰。</span>
</p>
<p class="em2" id="p315"><a class="gg-link" href="#p315" onclick="return changeColor(this);"></a>
琴經一卷
</p>
<p class="em2" id="p316"><a class="gg-link" href="#p316" onclick="return changeColor(this);"></a>
琴說一卷
</p>
<p class="em2" id="p317"><a class="gg-link" href="#p317" onclick="return changeColor(this);"></a>
琴曆頭簿一卷
</p>
<p class="em2" id="p318"><a class="gg-link" href="#p318" onclick="return changeColor(this);"></a>
新雜漆調絃譜一卷
</p>
<p class="em2" id="p319"><a class="gg-link" href="#p319" onclick="return changeColor(this);"></a>
樂譜四卷
</p>
<p class="em2" id="p320"><a class="gg-link" href="#p320" onclick="return changeColor(this);"></a>
樂譜集二十卷<span class="jiazhu">蕭吉撰。</span>
</p>
<p class="em2" id="p321"><a class="gg-link" href="#p321" onclick="return changeColor(this);"></a>
樂略四卷
</p>
<p class="em2" id="p322"><a class="gg-link" href="#p322" onclick="return changeColor(this);"></a>
樂律義四卷<span class="jiazhu">沈重撰。</span>
</p>
<p class="em2" id="p323"><a class="gg-link" href="#p323" onclick="return changeColor(this);"></a>
鍾律義一卷
</p>
<p class="em2" id="p324"><a class="gg-link" href="#p324" onclick="return changeColor(this);"></a>
樂簿十卷
</p>
<p class="em2" id="p325"><a class="gg-link" href="#p325" onclick="return changeColor(this);"></a>
齊朝曲簿一卷
</p>
<p class="em2" id="p326"><a class="gg-link" href="#p326" onclick="return changeColor(this);"></a>
大隋總曲簿一卷
</p>
<p class="em2" id="p327"><a class="gg-link" href="#p327" onclick="return changeColor(this);"></a>
推七音二卷<span class="jiazhu">并尺法。</span>
</p>
<p class="em2" id="p328"><a class="gg-link" href="#p328" onclick="return changeColor(this);"></a>
樂論事一卷
</p>
<p class="em2" id="p329"><a class="gg-link" href="#p329" onclick="return changeColor(this);"></a>
樂事一卷
</p>
<p class="em2" id="p330"><a class="gg-link" href="#p330" onclick="return changeColor(this);"></a>
正聲伎雜等曲簿一卷
</p>
<p class="em2" id="p331"><a class="gg-link" href="#p331" onclick="return changeColor(this);"></a>
太常寺曲名一卷
</p>
<p class="em2" id="p332"><a class="gg-link" href="#p332" onclick="return changeColor(this);"></a>
太常寺曲簿十一卷
</p>
<p class="em2" id="p333"><a class="gg-link" href="#p333" onclick="return changeColor(this);"></a>
歌曲名五卷
</p>
<p class="em2" id="p334"><a class="gg-link" href="#p334" onclick="return changeColor(this);"></a>
歷代樂名一卷
</p>
<p class="em2" id="p335"><a class="gg-link" href="#p335" onclick="return changeColor(this);"></a>
鍾磬志二卷<span class="jiazhu">公孫崇撰。</span>
</p>
<p class="em2" id="p336"><a class="gg-link" href="#p336" onclick="return changeColor(this);"></a>
樂懸一卷<span class="jiazhu">何晏等撰議。</span>
</p>
<p class="em2" id="p337"><a class="gg-link" href="#p337" onclick="return changeColor(this);"></a>
樂懸圖一卷
</p>
<p class="em2" id="p338"><a class="gg-link" href="#p338" onclick="return changeColor(this);"></a>
鍾律緯辯宗見一卷
</p>
<p class="em2" id="p339"><a class="gg-link" href="#p339" onclick="return changeColor(this);"></a>
當管七聲二卷<span class="jiazhu">魏僧撰。</span>
</p>
<p class="em2" id="p340"><a class="gg-link" href="#p340" onclick="return changeColor(this);"></a>
黃鍾律一卷<span class="jiazhu">梁有鍾律緯六卷，梁武帝撰，亡。</span>
</p>
<p class="em2" id="p341"><a class="gg-link" href="#p341" onclick="return changeColor(this);"></a>
右四十二部，一百四十二卷。<span class="jiazhu">通計亡書，合四十六部，二百六十三卷。</span>
</p>
<p class="em2" id="p342"><a class="gg-link" href="#p342" onclick="return changeColor(this);"></a>
樂者，先王所以致神祇，和邦國，諧萬姓，安賔客，悅遠人，所從來久矣。周人存六代之樂，曰雲門、咸池、大韶、大夏、大護、大武。其後衰微崩壞，及秦而頓滅。漢初，制氏雖紀其鏗鏘鼓舞，而不能通其義。其後竇公、河間獻王、常山王、張禹，咸獻樂書。魏、晉已後，雖加損益，去正轉遠，事在聲樂志。今錄其見書，以補樂章之闕。
</p>
<p class="em2" id="p343"><a class="gg-link" href="#p343" onclick="return changeColor(this);"></a>
春秋經十一卷<span class="jiazhu">吳衛將軍士燮注。</span>
</p>
<p class="em2" id="p344"><a class="gg-link" href="#p344" onclick="return changeColor(this);"></a>
春秋左氏長經二十卷<span class="jiazhu">漢侍中賈逵章句。</span>
</p>
<p class="em2" id="p345"><a class="gg-link" href="#p345" onclick="return changeColor(this);"></a>
春秋左氏解詁三十卷<span class="jiazhu">賈逵撰。</span>
</p>
<p class="em2" id="p346"><a class="gg-link" href="#p346" onclick="return changeColor(this);"></a>
春秋左氏傳解誼三十一卷<span class="jiazhu">漢九江太守服虔注。</span>
</p>
<p class="em2" id="p347"><a class="gg-link" href="#p347" onclick="return changeColor(this);"></a>
春秋左氏傳三十卷<span class="jiazhu">王肅注。</span>
</p>
<p class="em2" id="p348"><a class="gg-link" href="#p348" onclick="return changeColor(this);"></a>
春秋左氏傳三十卷<span class="jiazhu">董遇章句。</span>
</p>
<p class="em2" id="p349"><a class="gg-link" href="#p349" onclick="return changeColor(this);"></a>
春秋左氏傳義注十八卷<span class="jiazhu">孫毓注。</span>
</p>
<p class="em2" id="p350"><a class="gg-link" href="#p350" onclick="return changeColor(this);"></a>
春秋左氏傳十二卷<span class="jiazhu">魏司徒王朗撰。</span>
</p>
<p class="em2" id="p351"><a class="gg-link" href="#p351" onclick="return changeColor(this);"></a>
春秋左氏經傳集解三十卷<span class="jiazhu">杜預撰。</span>
</p>
<p class="em2" id="p352"><a class="gg-link" href="#p352" onclick="return changeColor(this);"></a>
春秋杜氏、服氏注春秋左傳十卷<span class="jiazhu">殘缺。</span>
</p>
<p class="em2" id="p353"><a class="gg-link" href="#p353" onclick="return changeColor(this);"></a>
春秋左氏傳音三卷<span class="jiazhu">魏中散大夫嵇康撰。梁有服虔、杜預音三卷，魏高貴鄉公春秋左氏傳音三卷，曹耽音、尚書左人郎荀訥等音四卷，亡。</span>
</p>
<p class="em2" id="p354"><a class="gg-link" href="#p354" onclick="return changeColor(this);"></a>
春秋左氏傳音三卷<span class="jiazhu">李軌撰。</span>
</p>
<p class="em2" id="p355"><a class="gg-link" href="#p355" onclick="return changeColor(this);"></a>
春秋左氏傳音三卷<span class="jiazhu">徐邈撰。</span>
</p>
<p class="em2" id="p356"><a class="gg-link" href="#p356" onclick="return changeColor(this);"></a>
春秋釋訓一卷<span class="jiazhu">賈逵撰。</span>
</p>
<p class="em2" id="p357"><a class="gg-link" href="#p357" onclick="return changeColor(this);"></a>
春秋左氏經傳朱墨列一卷<span class="jiazhu">賈逵撰。</span>
</p>
<p class="em2" id="p358"><a class="gg-link" href="#p358" onclick="return changeColor(this);"></a>
春秋釋例十卷<span class="jiazhu">漢公車徵士穎容撰。梁有春秋左氏傳條例九卷，漢大司農鄭衆撰。</span>
</p>
<p class="em2" id="p359"><a class="gg-link" href="#p359" onclick="return changeColor(this);"></a>
春秋左氏膏肓釋痾十卷<span class="jiazhu">服虔撰。梁有春秋漢議駁二卷，服虔撰，亡。</span>
</p>
<p class="em2" id="p360"><a class="gg-link" href="#p360" onclick="return changeColor(this);"></a>
駁何氏漢議二卷<span class="jiazhu">鄭玄撰。</span>
</p>
<p class="em2" id="p361"><a class="gg-link" href="#p361" onclick="return changeColor(this);"></a>
春秋成長說九卷<span class="jiazhu">服虔撰。梁有春秋左氏達義一卷，漢司徒掾王玢撰，亡。</span>
</p>
<p class="em2" id="p362"><a class="gg-link" href="#p362" onclick="return changeColor(this);"></a>
春秋塞難三卷<span class="jiazhu">服虔撰。梁有春秋雜議難五卷，漢少府孔融撰；春秋左氏釋駁一卷，王朗撰。亡。</span>
</p>
<p class="em2" id="p363"><a class="gg-link" href="#p363" onclick="return changeColor(this);"></a>
春秋說要十卷<span class="jiazhu">魏樂平太守糜信撰。</span>
</p>
<p class="em2" id="p364"><a class="gg-link" href="#p364" onclick="return changeColor(this);"></a>
春秋釋例十五卷<span class="jiazhu">杜預撰。梁有春秋釋例引序一卷，齊正員郎杜乾光撰，亡。</span>
</p>
<p class="em2" id="p365"><a class="gg-link" href="#p365" onclick="return changeColor(this);"></a>
春秋左氏傳評二卷<span class="jiazhu">杜預撰。</span>
</p>
<p class="em2" id="p366"><a class="gg-link" href="#p366" onclick="return changeColor(this);"></a>
春秋條例十一卷<span class="jiazhu">晉太尉劉寔撰。梁有春秋公羊達義三卷，劉寔撰，亡。</span>
</p>
<p class="em2" id="p367"><a class="gg-link" href="#p367" onclick="return changeColor(this);"></a>
春秋經例十二卷<span class="jiazhu">晉方範撰。梁有春秋釋滯十卷，晉尚書左丞殷興撰；春秋釋難三卷，晉護軍范堅撰。亡。</span>
</p>
<p class="em2" id="p368"><a class="gg-link" href="#p368" onclick="return changeColor(this);"></a>
春秋左氏傳條例二十五卷
</p>
<p class="em2" id="p369"><a class="gg-link" href="#p369" onclick="return changeColor(this);"></a>
春秋義例十卷
</p>
<p class="em2" id="p370"><a class="gg-link" href="#p370" onclick="return changeColor(this);"></a>
春秋左傳例苑十九卷<span class="jiazhu">梁有春秋經傳說例疑隱一卷，吳略撰；春秋左氏分野一卷；春秋十二公名一卷，鄭玄撰。亡。</span>
</p>
<p class="em2" id="p371"><a class="gg-link" href="#p371" onclick="return changeColor(this);"></a>
春秋左氏經傳通解四卷<span class="jiazhu">王述之撰。</span>
</p>
<p class="em2" id="p372"><a class="gg-link" href="#p372" onclick="return changeColor(this);"></a>
春秋左氏傳賈、服異同略五卷<span class="jiazhu">孫毓撰。</span>
</p>
<p class="em2" id="p373"><a class="gg-link" href="#p373" onclick="return changeColor(this);"></a>
春秋左氏函傳義十五卷<span class="jiazhu">干寶撰。</span>
</p>
<p class="em2" id="p374"><a class="gg-link" href="#p374" onclick="return changeColor(this);"></a>
春秋左氏區別三十卷<span class="jiazhu">宋尚書功論郎何始真撰。</span>
</p>
<p class="em2" id="p375"><a class="gg-link" href="#p375" onclick="return changeColor(this);"></a>
春秋文苑六卷
</p>
<p class="em2" id="p376"><a class="gg-link" href="#p376" onclick="return changeColor(this);"></a>
春秋叢林十二卷
</p>
<p class="em2" id="p377"><a class="gg-link" href="#p377" onclick="return changeColor(this);"></a>
春秋義林一卷
</p>
<p class="em2" id="p378"><a class="gg-link" href="#p378" onclick="return changeColor(this);"></a>
春秋大夫辭三卷
</p>
<p class="em2" id="p379"><a class="gg-link" href="#p379" onclick="return changeColor(this);"></a>
春秋嘉語六卷
</p>
<p class="em2" id="p380"><a class="gg-link" href="#p380" onclick="return changeColor(this);"></a>
春秋左氏諸大夫世譜十三卷
</p>
<p class="em2" id="p381"><a class="gg-link" href="#p381" onclick="return changeColor(this);"></a>
春秋五辯二卷<span class="jiazhu">梁五經博士沈宏撰。</span>
</p>
<p class="em2" id="p382"><a class="gg-link" href="#p382" onclick="return changeColor(this);"></a>
春秋辯證六卷
</p>
<p class="em2" id="p383"><a class="gg-link" href="#p383" onclick="return changeColor(this);"></a>
春秋旨通十卷<span class="jiazhu">王述之撰。</span>
</p>
<p class="em2" id="p384"><a class="gg-link" href="#p384" onclick="return changeColor(this);"></a>
春秋經傳解六卷<span class="jiazhu">崔靈恩撰。</span>
</p>
<p class="em2" id="p385"><a class="gg-link" href="#p385" onclick="return changeColor(this);"></a>
春秋申先儒傳論十卷<span class="jiazhu">崔靈恩撰。</span>
</p>
<p class="em2" id="p386"><a class="gg-link" href="#p386" onclick="return changeColor(this);"></a>
春秋左氏傳立義十卷<span class="jiazhu">崔靈恩撰。</span>
</p>
<p class="em2" id="p387"><a class="gg-link" href="#p387" onclick="return changeColor(this);"></a>
劉寔等集解春秋序一卷
</p>
<p class="em2" id="p388"><a class="gg-link" href="#p388" onclick="return changeColor(this);"></a>
春秋序論二卷<span class="jiazhu">干寶撰。</span>
</p>
<p class="em2" id="p389"><a class="gg-link" href="#p389" onclick="return changeColor(this);"></a>
春秋序一卷<span class="jiazhu">賀道養注。</span>
</p>
<p class="em2" id="p390"><a class="gg-link" href="#p390" onclick="return changeColor(this);"></a>
春秋序一卷<span class="jiazhu">崔靈恩撰。</span>
</p>
<p class="em2" id="p391"><a class="gg-link" href="#p391" onclick="return changeColor(this);"></a>
春秋序一卷<span class="jiazhu">田元休注。</span>
</p>
<p class="em2" id="p392"><a class="gg-link" href="#p392" onclick="return changeColor(this);"></a>
春秋左傳杜預序集解一卷<span class="jiazhu">劉炫注。</span>
</p>
<p class="em2" id="p393"><a class="gg-link" href="#p393" onclick="return changeColor(this);"></a>
春秋左氏經傳義略二十五卷<span class="jiazhu">陳國子博士沈文阿撰。</span>
</p>
<p class="em2" id="p394"><a class="gg-link" href="#p394" onclick="return changeColor(this);"></a>
王元規續沈文阿春秋左氏傳義略十卷
</p>
<p class="em2" id="p395"><a class="gg-link" href="#p395" onclick="return changeColor(this);"></a>
春秋義略三十卷<span class="jiazhu">陳右軍將軍張沖撰。</span>
</p>
<p class="em2" id="p396"><a class="gg-link" href="#p396" onclick="return changeColor(this);"></a>
春秋左氏義略八卷
</p>
<p class="em2" id="p397"><a class="gg-link" href="#p397" onclick="return changeColor(this);"></a>
春秋五十凡義疏二卷
</p>
<p class="em2" id="p398"><a class="gg-link" href="#p398" onclick="return changeColor(this);"></a>
春秋左氏傳述義四十卷<span class="jiazhu">東京太學博士劉炫撰。</span>
</p>
<p class="em2" id="p399"><a class="gg-link" href="#p399" onclick="return changeColor(this);"></a>
春秋序義疏一卷<span class="jiazhu">梁有春秋發題一卷，梁簡文帝撰；春秋左氏圖十卷，漢太子太傅嚴彭祖撰；古今春秋盟會地圖一卷。亡。</span>
</p>
<p class="em2" id="p400"><a class="gg-link" href="#p400" onclick="return changeColor(this);"></a>
春秋公羊傳十二卷<span class="jiazhu">嚴彭祖撰。</span>
</p>
<p class="em2" id="p401"><a class="gg-link" href="#p401" onclick="return changeColor(this);"></a>
春秋公羊解詁十一卷<span class="jiazhu">漢諫議大夫何休注。</span>
</p>
<p class="em2" id="p402"><a class="gg-link" href="#p402" onclick="return changeColor(this);"></a>
春秋公羊經傳十三卷<span class="jiazhu">晉散騎常侍王愆期注。梁有春秋公羊傳十二卷，晉河南太守高龍注；春秋公羊傳十四卷，孔衍集解；春秋公羊音，李軌、晉徵士江淳撰，各一卷。</span>
</p>
<p class="em2" id="p403"><a class="gg-link" href="#p403" onclick="return changeColor(this);"></a>
春秋繁露十七卷<span class="jiazhu">漢膠西相董仲舒撰。</span>
</p>
<p class="em2" id="p404"><a class="gg-link" href="#p404" onclick="return changeColor(this);"></a>
春秋決事十卷<span class="jiazhu">董仲舒撰。</span>
</p>
<p class="em2" id="p405"><a class="gg-link" href="#p405" onclick="return changeColor(this);"></a>
春秋決疑論一卷
</p>
<p class="em2" id="p406"><a class="gg-link" href="#p406" onclick="return changeColor(this);"></a>
春秋左氏膏肓十卷<span class="jiazhu">何休撰。</span>
</p>
<p class="em2" id="p407"><a class="gg-link" href="#p407" onclick="return changeColor(this);"></a>
春秋穀梁廢疾三卷<span class="jiazhu">何休撰。</span>
</p>
<p class="em2" id="p408"><a class="gg-link" href="#p408" onclick="return changeColor(this);"></a>
春秋漢議十三卷<span class="jiazhu">何休撰。</span>
</p>
<p class="em2" id="p409"><a class="gg-link" href="#p409" onclick="return changeColor(this);"></a>
駁何氏漢議二卷<span class="jiazhu">鄭玄撰。梁有漢議駁二卷，服虔撰，亡。</span>
</p>
<p class="em2" id="p410"><a class="gg-link" href="#p410" onclick="return changeColor(this);"></a>
駁何氏漢議叙一卷
</p>
<p class="em2" id="p411"><a class="gg-link" href="#p411" onclick="return changeColor(this);"></a>
春秋公羊墨守十四卷<span class="jiazhu">何休撰。</span>
</p>
<p class="em2" id="p412"><a class="gg-link" href="#p412" onclick="return changeColor(this);"></a>
春秋公羊例序五卷<span class="jiazhu">刁氏撰。</span>
</p>
<p class="em2" id="p413"><a class="gg-link" href="#p413" onclick="return changeColor(this);"></a>
春秋公羊謚例一卷<span class="jiazhu">何休撰。梁有春秋公羊傳條例一卷，何休撰；春秋公羊傳問荅五卷，荀爽問，魏安平太守徐欽荅；春秋公羊論二卷，晉車騎將軍庾翼問，王愆期荅。亡。</span>
</p>
<p class="em2" id="p414"><a class="gg-link" href="#p414" onclick="return changeColor(this);"></a>
春秋公羊解序一卷<span class="jiazhu">鮮于公撰。</span>
</p>
<p class="em2" id="p415"><a class="gg-link" href="#p415" onclick="return changeColor(this);"></a>
春秋公羊疏十二卷
</p>
<p class="em2" id="p416"><a class="gg-link" href="#p416" onclick="return changeColor(this);"></a>
春秋穀梁傳十三卷<span class="jiazhu">吳僕射唐固注。梁有春秋穀梁傳十五卷，漢諫議大夫尹更始撰，亡。</span>
</p>
<p class="em2" id="p417"><a class="gg-link" href="#p417" onclick="return changeColor(this);"></a>
春秋穀梁傳十二卷<span class="jiazhu">魏樂平太守糜信注。</span>
</p>
<p class="em2" id="p418"><a class="gg-link" href="#p418" onclick="return changeColor(this);"></a>
穀梁傳十卷<span class="jiazhu">晉堂邑太守張靖注。梁有春秋穀梁傳十三卷，晉給事郎徐乾注；春秋穀梁傳十卷，胡訥集解。亡。</span>
</p>
<p class="em2" id="p419"><a class="gg-link" href="#p419" onclick="return changeColor(this);"></a>
春秋穀梁傳十六卷<span class="jiazhu">程闡撰。</span>
</p>
<p class="em2" id="p420"><a class="gg-link" href="#p420" onclick="return changeColor(this);"></a>
春秋穀梁傳十四卷<span class="jiazhu">孔衍撰。</span>
</p>
<p class="em2" id="p421"><a class="gg-link" href="#p421" onclick="return changeColor(this);"></a>
春秋穀梁傳十二卷<span class="jiazhu">徐邈撰。</span>
</p>
<p class="em2" id="p422"><a class="gg-link" href="#p422" onclick="return changeColor(this);"></a>
春秋穀梁傳十四卷<span class="jiazhu">段肅注，疑漢人。</span>
</p>
<p class="em2" id="p423"><a class="gg-link" href="#p423" onclick="return changeColor(this);"></a>
春秋穀梁傳五卷<span class="jiazhu">孔君揩訓，殘缺。梁十四卷。</span>
</p>
<p class="em2" id="p424"><a class="gg-link" href="#p424" onclick="return changeColor(this);"></a>
春秋穀梁傳十二卷<span class="jiazhu">范甯集解。梁有穀梁音一卷，亡。</span>
</p>
<p class="em2" id="p425"><a class="gg-link" href="#p425" onclick="return changeColor(this);"></a>
春秋穀梁傳四卷<span class="jiazhu">殘缺，張、程、孫、劉四家集解。</span>
</p>
<p class="em2" id="p426"><a class="gg-link" href="#p426" onclick="return changeColor(this);"></a>
糜信理何氏漢議二卷<span class="jiazhu">魏人撰。</span>
</p>
<p class="em2" id="p427"><a class="gg-link" href="#p427" onclick="return changeColor(this);"></a>
春秋穀梁傳義十卷<span class="jiazhu">徐邈撰。</span>
</p>
<p class="em2" id="p428"><a class="gg-link" href="#p428" onclick="return changeColor(this);"></a>
春秋議十卷<span class="jiazhu">何休撰。</span>
</p>
<p class="em2" id="p429"><a class="gg-link" href="#p429" onclick="return changeColor(this);"></a>
徐邈荅春秋穀梁義三卷
</p>
<p class="em2" id="p430"><a class="gg-link" href="#p430" onclick="return changeColor(this);"></a>
薄叔玄問穀梁義二卷<span class="jiazhu">梁四卷。</span>
</p>
<p class="em2" id="p431"><a class="gg-link" href="#p431" onclick="return changeColor(this);"></a>
春秋穀梁傳例一卷<span class="jiazhu">范寧撰。</span>
</p>
<p class="em2" id="p432"><a class="gg-link" href="#p432" onclick="return changeColor(this);"></a>
春秋公羊、穀梁傳十二卷<span class="jiazhu">晉博士劉兆撰。</span>
</p>
<p class="em2" id="p433"><a class="gg-link" href="#p433" onclick="return changeColor(this);"></a>
春秋穀梁廢疾三卷<span class="jiazhu">何休撰，鄭玄釋，張靖箋。</span>
</p>
<p class="em2" id="p434"><a class="gg-link" href="#p434" onclick="return changeColor(this);"></a>
春秋公羊、穀梁二傳評三卷
</p>
<p class="em2" id="p435"><a class="gg-link" href="#p435" onclick="return changeColor(this);"></a>
春秋三家經本訓詁十二卷<span class="jiazhu">賈逵撰。宋有三家經二卷，亡。</span>
</p>
<p class="em2" id="p436"><a class="gg-link" href="#p436" onclick="return changeColor(this);"></a>
春秋三傳論十卷<span class="jiazhu">魏大長秋韓益撰。</span>
</p>
<p class="em2" id="p437"><a class="gg-link" href="#p437" onclick="return changeColor(this);"></a>
春秋經合三傳十卷<span class="jiazhu">潘叔度撰。</span>
</p>
<p class="em2" id="p438"><a class="gg-link" href="#p438" onclick="return changeColor(this);"></a>
春秋成奪十卷<span class="jiazhu">潘叔度撰。</span>
</p>
<p class="em2" id="p439"><a class="gg-link" href="#p439" onclick="return changeColor(this);"></a>
春秋三傳評十卷<span class="jiazhu">胡訥撰。梁有春秋集三師難三卷，春秋集三傳經解十卷，胡訥撰。今亡。</span>
</p>
<p class="em2" id="p440"><a class="gg-link" href="#p440" onclick="return changeColor(this);"></a>
春秋土地名三卷<span class="jiazhu">晉裴秀客京相璠等撰。</span>
</p>
<p class="em2" id="p441"><a class="gg-link" href="#p441" onclick="return changeColor(this);"></a>
春秋外傳國語二十卷<span class="jiazhu">賈逵注。</span>
</p>
<p class="em2" id="p442"><a class="gg-link" href="#p442" onclick="return changeColor(this);"></a>
春秋外傳國語二十一卷<span class="jiazhu">虞翻注。</span>
</p>
<p class="em2" id="p443"><a class="gg-link" href="#p443" onclick="return changeColor(this);"></a>
春秋外傳章句一卷<span class="jiazhu">王肅撰。梁二十二卷。</span>
</p>
<p class="em2" id="p444"><a class="gg-link" href="#p444" onclick="return changeColor(this);"></a>
春秋外傳國語二十二卷<span class="jiazhu">韋昭注。</span>
</p>
<p class="em2" id="p445"><a class="gg-link" href="#p445" onclick="return changeColor(this);"></a>
春秋外傳國語二十卷<span class="jiazhu">晉五經博士孔晁注。</span>
</p>
<p class="em2" id="p446"><a class="gg-link" href="#p446" onclick="return changeColor(this);"></a>
春秋外傳國語二十一卷<span class="jiazhu">唐固注。梁有春秋古今盟會地圖一卷，亡。</span>
</p>
<p class="em2" id="p447"><a class="gg-link" href="#p447" onclick="return changeColor(this);"></a>
右九十七部，九百八十三卷。<span class="jiazhu">通計亡書，合一百三十部，一千一百九十二卷。</span>
</p>
<p class="em2" id="p448"><a class="gg-link" href="#p448" onclick="return changeColor(this);"></a>
春秋者，魯史策書之名。昔成周微弱，典章淪廢，魯以周公之故，遺制尚存。仲尼因其舊史，裁而正之，或婉而成章，以存大順，或直書其事，以示首惡。故有求名而亡，欲蓋而彰，亂臣賊子，於是大懼。其所襃貶，不可具書，皆口授弟子。弟子退而異說，左丘明恐失其真，乃爲之傳。遭秦滅學，口說尚存。漢初，有公羊、穀梁、鄒氏、夾氏，四家並行。王莽之亂，鄒氏無師，夾氏亡。初齊人胡母子都，傳公羊春秋，授東海嬴公。嬴公授東海孟卿，孟卿授魯人眭孟，眭孟授東海嚴彭祖、魯人顏安樂。故後漢公羊有嚴氏、顏氏之學，與穀梁三家並立。漢末，何休又作公羊解說。而左氏，漢初出於張蒼之家，本無傳者。至文帝時，梁太傅賈誼爲訓詁，授趙人貫公。其後劉歆典校經籍，考而正之，欲立於學，諸儒莫應。至建武中，尚書令韓歆請立而未行。時陳元最明左傳，又上書訟之。於是乃以魏郡李封爲左氏博士。後群儒蔽固者，數廷爭之。及封卒，遂罷。然諸儒傳左氏者甚衆。永平中，能爲左氏者，擢高第爲講郎。其後賈逵、服虔並爲訓解。至魏，遂行於世。晉時，杜預又爲經傳集解。穀梁范甯注、公羊何休注、左氏服虔、杜預注，俱立國學。然公羊、穀梁，但試讀文，而不能通其義。後學三傳通講，而左氏唯傳服義。至隋，杜氏盛行，服義及公羊、穀梁浸微，今殆無師說。
</p>
<p class="em2" id="p449"><a class="gg-link" href="#p449" onclick="return changeColor(this);"></a>
古文孝經一卷<span class="jiazhu">孔安國傳。梁末亡逸，今疑非古本。</span>
</p>
<p class="em2" id="p450"><a class="gg-link" href="#p450" onclick="return changeColor(this);"></a>
孝經一卷<span class="jiazhu">鄭氏注。梁有馬融、鄭衆注孝經二卷，亡。</span>
</p>
<p class="em2" id="p451"><a class="gg-link" href="#p451" onclick="return changeColor(this);"></a>
孝經一卷<span class="jiazhu">王肅解。梁有魏散騎常侍蘇林，吏部尚書何晏，光祿大夫劉邵、孫氏等注孝經各一卷，亡。</span>
</p>
<p class="em2" id="p452"><a class="gg-link" href="#p452" onclick="return changeColor(this);"></a>
孝經解讚一卷<span class="jiazhu">韋昭解。</span>
</p>
<p class="em2" id="p453"><a class="gg-link" href="#p453" onclick="return changeColor(this);"></a>
孝經默注一卷<span class="jiazhu">徐整注。</span>
</p>
<p class="em2" id="p454"><a class="gg-link" href="#p454" onclick="return changeColor(this);"></a>
集解孝經一卷<span class="jiazhu">謝萬集。</span>
</p>
<p class="em2" id="p455"><a class="gg-link" href="#p455" onclick="return changeColor(this);"></a>
集議孝經一卷<span class="jiazhu">晉中書郎荀昶撰，亡。</span>
</p>
<p class="em2" id="p456"><a class="gg-link" href="#p456" onclick="return changeColor(this);"></a>
集議孝經一卷<span class="jiazhu">晉東陽太守袁敬仲集。梁有孝經皇義一卷，宋均撰；又有晉給事中楊泓，處士虞槃佐、孫氏，東陽太守殷仲文，晉陵太守殷叔道，丹陽尹車胤，孔光各注孝經一卷；荀昶注孝經二卷；宋何承天、費沈，齊光祿大夫王玄載，國子博士明僧紹，梁五經博士嚴植之，尚書功論郎曹思文，羽林監江係之，江遜等注孝經各一卷；釋慧始注孝經一卷；陶弘景集注孝經一卷；諸葛循孝經序一卷。亡。</span>
</p>
<p class="em2" id="p457"><a class="gg-link" href="#p457" onclick="return changeColor(this);"></a>
孝經一卷<span class="jiazhu">釋慧琳注。梁有晉穆帝時晉孝經一卷，武帝時送總明館孝經講、議各一卷，宋大明中東宮講，齊永明三年東宮講，齊永明中諸王講及賀瑒講、議孝經義疏各一卷，齊臨沂令李玉之爲始興王講孝經義疏二卷，亡。</span>
</p>
<p class="em2" id="p458"><a class="gg-link" href="#p458" onclick="return changeColor(this);"></a>
孝經義疏十八卷<span class="jiazhu">梁武帝撰。梁有皇太子講孝經義三卷，天監八年皇太子講孝經義一卷，梁簡文孝經義疏五卷，蕭子顯孝經義疏一卷。亡。</span>
</p>
<p class="em2" id="p459"><a class="gg-link" href="#p459" onclick="return changeColor(this);"></a>
孝經敬愛義一卷<span class="jiazhu">梁吏部尚書蕭子顯撰。</span>
</p>
<p class="em2" id="p460"><a class="gg-link" href="#p460" onclick="return changeColor(this);"></a>
孝經私記四卷<span class="jiazhu">無名先生撰。</span>
</p>
<p class="em2" id="p461"><a class="gg-link" href="#p461" onclick="return changeColor(this);"></a>
孝經義一卷
</p>
<p class="em2" id="p462"><a class="gg-link" href="#p462" onclick="return changeColor(this);"></a>
孝經義疏一卷<span class="jiazhu">趙景韶撰。</span>
</p>
<p class="em2" id="p463"><a class="gg-link" href="#p463" onclick="return changeColor(this);"></a>
孝經義疏三卷<span class="jiazhu">皇侃撰。</span>
</p>
<p class="em2" id="p464"><a class="gg-link" href="#p464" onclick="return changeColor(this);"></a>
孝經私記二卷<span class="jiazhu">周弘正撰。</span>
</p>
<p class="em2" id="p465"><a class="gg-link" href="#p465" onclick="return changeColor(this);"></a>
古文孝經述義五卷<span class="jiazhu">劉炫撰。</span>
</p>
<p class="em2" id="p466"><a class="gg-link" href="#p466" onclick="return changeColor(this);"></a>
孝經講疏六卷<span class="jiazhu">徐孝克撰。</span>
</p>
<p class="em2" id="p467"><a class="gg-link" href="#p467" onclick="return changeColor(this);"></a>
孝經義一卷<span class="jiazhu">梁揚州文學從事太史叔明撰。梁有孝經玄、孝經圖各一卷，孝經孔子圖二卷，亡。</span>
</p>
<p class="em2" id="p468"><a class="gg-link" href="#p468" onclick="return changeColor(this);"></a>
國語孝經一卷
</p>
<p class="em2" id="p469"><a class="gg-link" href="#p469" onclick="return changeColor(this);"></a>
右十八部，合六十三卷。<span class="jiazhu">通計亡書，合五十九部，一百一十四卷。</span>
</p>
<p class="em2" id="p470"><a class="gg-link" href="#p470" onclick="return changeColor(this);"></a>
夫孝者，天之經，地之義，人之行。自天子達於庶人，雖尊卑有差，及乎行孝，其義一也。先王因之以治國家，化天下，故能不嚴而順，不肅而成。斯實生靈之至德，王者之要道。孔子旣叙六經，題目不同，指意差別，恐斯道離散，故作孝經，以總會之，明其枝流雖分，本萌於孝者也。遭秦焚書，爲河間人顏芝所藏。漢初，芝子貞出之，凡十八章，而長孫氏、博士江翁、少府后蒼、諫議大夫翼奉、安昌侯張禹，皆名其學。又有古文孝經，與古文尚書同出，而長孫有閨門一章，其餘經文，大較相似，篇簡缺解，又有衍出三章，并前合爲二十二章，孔安國爲之傳。至劉向典校經籍，以顏本比古文，除其繁惑，以十八章爲定。鄭衆、馬融，並爲之注。又有鄭氏注，相傳或云鄭玄，其立義與玄所注餘書不同，故疑之。梁代，安國及鄭氏二家，並立國學，而安國之本，亡於梁亂。陳及周、齊，唯傳鄭氏。至隋，祕書監王劭於京師訪得孔傳，送至河間劉炫。炫因序其得喪，述其議疏，講于人間，漸聞朝廷，後遂著令，與鄭氏並立。儒者諠諠，皆云炫自作之，非孔舊本，而祕府又先無其書。又云魏氏遷洛，未達華語，孝文帝命侯伏侯可悉陵，以夷言譯孝經之旨，教于國人，謂之國語孝經。今取以附此篇之末。
</p>
<p class="em2" id="p471"><a class="gg-link" href="#p471" onclick="return changeColor(this);"></a>
論語十卷<span class="jiazhu">鄭玄注。梁有古文論語十卷，鄭玄注；又王肅、虞翻、譙周等注論語各十卷。亡。</span>
</p>
<p class="em2" id="p472"><a class="gg-link" href="#p472" onclick="return changeColor(this);"></a>
論語九卷<span class="jiazhu">鄭玄注，晉散騎常侍虞喜讚。</span>
</p>
<p class="em2" id="p473"><a class="gg-link" href="#p473" onclick="return changeColor(this);"></a>
集解論語十卷<span class="jiazhu">何晏集。</span>
</p>
<p class="em2" id="p474"><a class="gg-link" href="#p474" onclick="return changeColor(this);"></a>
集注論語六卷<span class="jiazhu">晉八卷，晉太保衛瓘注。梁有論語補闕二卷，宋明帝補衛瓘闕，亡。</span>
</p>
<p class="em2" id="p475"><a class="gg-link" href="#p475" onclick="return changeColor(this);"></a>
論語集義八卷<span class="jiazhu">晉尚書左中兵郎崔豹集。梁十卷。</span>
</p>
<p class="em2" id="p476"><a class="gg-link" href="#p476" onclick="return changeColor(this);"></a>
論語十卷<span class="jiazhu">晉著作郎李充注。</span>
</p>
<p class="em2" id="p477"><a class="gg-link" href="#p477" onclick="return changeColor(this);"></a>
集解論語十卷<span class="jiazhu">晉廷尉孫綽解。梁有盈氏及孟整注論語各十卷，亡。</span>
</p>
<p class="em2" id="p478"><a class="gg-link" href="#p478" onclick="return changeColor(this);"></a>
集解論語十卷<span class="jiazhu">晉兖州別駕江熙解。</span>
</p>
<p class="em2" id="p479"><a class="gg-link" href="#p479" onclick="return changeColor(this);"></a>
論語七卷<span class="jiazhu">盧氏注。梁有晉國子博士梁覬、益州刺史袁喬、尹毅、司徒左長史張憑及陽惠明、宋新安太守孔澄之、齊員外郎虞遐及許容、曹思文注，釋僧智略解，梁太史叔明集解，陶弘景集注論語各十卷；又論語音二卷，徐邈等撰。亡。</span>
</p>
<p class="em2" id="p480"><a class="gg-link" href="#p480" onclick="return changeColor(this);"></a>
論語難鄭一卷<span class="jiazhu">梁有古論語義注譜一卷，徐氏撰；論語隱義注三卷，論語義注三卷。亡。</span>
</p>
<p class="em2" id="p481"><a class="gg-link" href="#p481" onclick="return changeColor(this);"></a>
論語難鄭一卷
</p>
<p class="em2" id="p482"><a class="gg-link" href="#p482" onclick="return changeColor(this);"></a>
論語標指一卷<span class="jiazhu">司馬氏撰。</span>
</p>
<p class="em2" id="p483"><a class="gg-link" href="#p483" onclick="return changeColor(this);"></a>
論語雜問一卷
</p>
<p class="em2" id="p484"><a class="gg-link" href="#p484" onclick="return changeColor(this);"></a>
論語孔子弟子目錄一卷<span class="jiazhu">鄭玄撰。</span>
</p>
<p class="em2" id="p485"><a class="gg-link" href="#p485" onclick="return changeColor(this);"></a>
論語體略二卷<span class="jiazhu">晉太傅主簿郭象撰。</span>
</p>
<p class="em2" id="p486"><a class="gg-link" href="#p486" onclick="return changeColor(this);"></a>
論語旨序三卷<span class="jiazhu">晉衛尉繆播撰。</span>
</p>
<p class="em2" id="p487"><a class="gg-link" href="#p487" onclick="return changeColor(this);"></a>
論語釋疑三卷<span class="jiazhu">王弼撰。</span>
</p>
<p class="em2" id="p488"><a class="gg-link" href="#p488" onclick="return changeColor(this);"></a>
論語釋一卷<span class="jiazhu">張憑撰。</span>
</p>
<p class="em2" id="p489"><a class="gg-link" href="#p489" onclick="return changeColor(this);"></a>
論語釋疑十卷<span class="jiazhu">晉尚書郎欒肇撰。梁有論語釋駁三卷，王肅撰；論語駁序二卷，欒肇撰；論語隱一卷，郭象撰；論語藏集解一卷，應琛撰；論語釋一卷，曹毗撰；論語君子無所爭一卷，庾亮撰；論語釋一卷，李充撰；論語釋一卷，庾翼撰；論語義一卷，王濛撰；又蔡系論語釋一卷，張隱論語釋一卷，郄原通鄭一卷，王氏修鄭錯一卷，姜處道論釋一卷。亡。</span>
</p>
<p class="em2" id="p490"><a class="gg-link" href="#p490" onclick="return changeColor(this);"></a>
論語別義十卷<span class="jiazhu">范廙撰。梁有論語疏八卷，宋司空法曹張略等撰；新書對張論十卷，虞喜撰。</span>
</p>
<p class="em2" id="p491"><a class="gg-link" href="#p491" onclick="return changeColor(this);"></a>
論語義疏十卷<span class="jiazhu">褚仲都撰。</span>
</p>
<p class="em2" id="p492"><a class="gg-link" href="#p492" onclick="return changeColor(this);"></a>
論語義疏十卷<span class="jiazhu">皇侃撰。</span>
</p>
<p class="em2" id="p493"><a class="gg-link" href="#p493" onclick="return changeColor(this);"></a>
論語述義十卷<span class="jiazhu">劉炫撰。</span>
</p>
<p class="em2" id="p494"><a class="gg-link" href="#p494" onclick="return changeColor(this);"></a>
論語義疏八卷
</p>
<p class="em2" id="p495"><a class="gg-link" href="#p495" onclick="return changeColor(this);"></a>
論語講疏文句義五卷<span class="jiazhu">徐孝克撰，殘缺。</span>
</p>
<p class="em2" id="p496"><a class="gg-link" href="#p496" onclick="return changeColor(this);"></a>
論語義疏二卷<span class="jiazhu">張沖撰。梁有論語義注圖十二卷，亡。</span>
</p>
<p class="em2" id="p497"><a class="gg-link" href="#p497" onclick="return changeColor(this);"></a>
孔叢七卷<span class="jiazhu">陳勝博士孔鮒撰。梁有孔志十卷，梁太尉參軍劉被撰，亡。</span>
</p>
<p class="em2" id="p498"><a class="gg-link" href="#p498" onclick="return changeColor(this);"></a>
孔子家語二十一卷<span class="jiazhu">王肅解。梁有當家語二卷，魏博士張融撰，亡。</span>
</p>
<p class="em2" id="p499"><a class="gg-link" href="#p499" onclick="return changeColor(this);"></a>
孔子正言二十卷<span class="jiazhu">梁武帝撰。</span>
</p>
<p class="em2" id="p500"><a class="gg-link" href="#p500" onclick="return changeColor(this);"></a>
爾雅三卷<span class="jiazhu">漢中散大夫樊光注。梁有漢劉歆，犍爲文學、中黃門李巡爾雅各三卷，亡。</span>
</p>
<p class="em2" id="p501"><a class="gg-link" href="#p501" onclick="return changeColor(this);"></a>
爾雅七卷<span class="jiazhu">孫炎注。</span>
</p>
<p class="em2" id="p502"><a class="gg-link" href="#p502" onclick="return changeColor(this);"></a>
爾雅五卷<span class="jiazhu">郭璞注。</span>
</p>
<p class="em2" id="p503"><a class="gg-link" href="#p503" onclick="return changeColor(this);"></a>
集注爾雅十卷<span class="jiazhu">梁黃門郎沈琁注。</span>
</p>
<p class="em2" id="p504"><a class="gg-link" href="#p504" onclick="return changeColor(this);"></a>
爾雅音八卷<span class="jiazhu">祕書學士江漼撰。梁有爾雅音二卷，孫炎、郭璞撰。</span>
</p>
<p class="em2" id="p505"><a class="gg-link" href="#p505" onclick="return changeColor(this);"></a>
爾雅圖十卷<span class="jiazhu">郭璞撰。梁有爾雅圖讚二卷，郭璞撰，亡。</span>
</p>
<p class="em2" id="p506"><a class="gg-link" href="#p506" onclick="return changeColor(this);"></a>
廣雅三卷<span class="jiazhu">魏博士張揖撰。梁有四卷。</span>
</p>
<p class="em2" id="p507"><a class="gg-link" href="#p507" onclick="return changeColor(this);"></a>
廣雅音四卷<span class="jiazhu">祕書學士曹憲撰。</span>
</p>
<p class="em2" id="p508"><a class="gg-link" href="#p508" onclick="return changeColor(this);"></a>
小爾雅一卷<span class="jiazhu">李軌略解。</span>
</p>
<p class="em2" id="p509"><a class="gg-link" href="#p509" onclick="return changeColor(this);"></a>
方言十三卷<span class="jiazhu">漢揚雄撰，郭璞注。</span>
</p>
<p class="em2" id="p510"><a class="gg-link" href="#p510" onclick="return changeColor(this);"></a>
釋名八卷<span class="jiazhu">劉熙撰。</span>
</p>
<p class="em2" id="p511"><a class="gg-link" href="#p511" onclick="return changeColor(this);"></a>
辯釋名一卷<span class="jiazhu">韋昭撰。</span>
</p>
<p class="em2" id="p512"><a class="gg-link" href="#p512" onclick="return changeColor(this);"></a>
五經音十卷<span class="jiazhu">徐邈撰。</span>
</p>
<p class="em2" id="p513"><a class="gg-link" href="#p513" onclick="return changeColor(this);"></a>
五經正名十二卷<span class="jiazhu">劉炫撰。</span>
</p>
<p class="em2" id="p514"><a class="gg-link" href="#p514" onclick="return changeColor(this);"></a>
白虎通六卷
</p>
<p class="em2" id="p515"><a class="gg-link" href="#p515" onclick="return changeColor(this);"></a>
五經異義十卷<span class="jiazhu">後漢太尉祭酒許慎撰。</span>
</p>
<p class="em2" id="p516"><a class="gg-link" href="#p516" onclick="return changeColor(this);"></a>
五經然否論五卷<span class="jiazhu">晉散騎常侍譙周撰。</span>
</p>
<p class="em2" id="p517"><a class="gg-link" href="#p517" onclick="return changeColor(this);"></a>
五經拘沈十卷<span class="jiazhu">晉高涼太守楊方撰。</span>
</p>
<p class="em2" id="p518"><a class="gg-link" href="#p518" onclick="return changeColor(this);"></a>
五經大義三卷<span class="jiazhu">戴逵撰。梁有通五經五卷，王氏撰；五經咨疑八卷，周楊撰；五經異同評一卷，賀瑒撰；五經祕表要三卷。亡。</span>
</p>
<p class="em2" id="p519"><a class="gg-link" href="#p519" onclick="return changeColor(this);"></a>
五經大義十卷<span class="jiazhu">後周縣伯中大夫樊文深撰。</span>
</p>
<p class="em2" id="p520"><a class="gg-link" href="#p520" onclick="return changeColor(this);"></a>
經典大義十二卷<span class="jiazhu">沈文阿撰。</span>
</p>
<p class="em2" id="p521"><a class="gg-link" href="#p521" onclick="return changeColor(this);"></a>
五經大義五卷<span class="jiazhu">何妥撰。</span>
</p>
<p class="em2" id="p522"><a class="gg-link" href="#p522" onclick="return changeColor(this);"></a>
五經通義八卷<span class="jiazhu">梁九卷。</span>
</p>
<p class="em2" id="p523"><a class="gg-link" href="#p523" onclick="return changeColor(this);"></a>
五經義六卷<span class="jiazhu">梁七卷。梁又有五經義略一卷，亡。</span>
</p>
<p class="em2" id="p524"><a class="gg-link" href="#p524" onclick="return changeColor(this);"></a>
五經要義五卷<span class="jiazhu">梁十七卷，雷氏撰。</span>
</p>
<p class="em2" id="p525"><a class="gg-link" href="#p525" onclick="return changeColor(this);"></a>
五經析疑二十八卷<span class="jiazhu">邯鄲綽撰。</span>
</p>
<p class="em2" id="p526"><a class="gg-link" href="#p526" onclick="return changeColor(this);"></a>
五經宗略二十三卷<span class="jiazhu">元延明撰。</span>
</p>
<p class="em2" id="p527"><a class="gg-link" href="#p527" onclick="return changeColor(this);"></a>
五經雜義六卷<span class="jiazhu">孫暢之撰。</span>
</p>
<p class="em2" id="p528"><a class="gg-link" href="#p528" onclick="return changeColor(this);"></a>
長春義記一百卷<span class="jiazhu">梁簡文帝撰。</span>
</p>
<p class="em2" id="p529"><a class="gg-link" href="#p529" onclick="return changeColor(this);"></a>
大義九卷
</p>
<p class="em2" id="p530"><a class="gg-link" href="#p530" onclick="return changeColor(this);"></a>
遊玄桂林九卷<span class="jiazhu">張譏撰。</span>
</p>
<p class="em2" id="p531"><a class="gg-link" href="#p531" onclick="return changeColor(this);"></a>
六經通數十卷<span class="jiazhu">梁舍人鮑泉撰。</span>
</p>
<p class="em2" id="p532"><a class="gg-link" href="#p532" onclick="return changeColor(this);"></a>
七經義綱二十九卷<span class="jiazhu">樊文深撰。</span>
</p>
<p class="em2" id="p533"><a class="gg-link" href="#p533" onclick="return changeColor(this);"></a>
七經論三卷<span class="jiazhu">樊文深撰。</span>
</p>
<p class="em2" id="p534"><a class="gg-link" href="#p534" onclick="return changeColor(this);"></a>
質疑五卷<span class="jiazhu">樊文深撰。</span>
</p>
<p class="em2" id="p535"><a class="gg-link" href="#p535" onclick="return changeColor(this);"></a>
經典玄儒大義序錄二卷<span class="jiazhu">沈文阿撰。</span>
</p>
<p class="em2" id="p536"><a class="gg-link" href="#p536" onclick="return changeColor(this);"></a>
玄義問荅二卷
</p>
<p class="em2" id="p537"><a class="gg-link" href="#p537" onclick="return changeColor(this);"></a>
六藝論一卷<span class="jiazhu">鄭玄撰。</span>
</p>
<p class="em2" id="p538"><a class="gg-link" href="#p538" onclick="return changeColor(this);"></a>
聖證論十二卷<span class="jiazhu">王肅撰。</span>
</p>
<p class="em2" id="p539"><a class="gg-link" href="#p539" onclick="return changeColor(this);"></a>
鄭志十一卷<span class="jiazhu">魏侍中鄭小同撰。</span>
</p>
<p class="em2" id="p540"><a class="gg-link" href="#p540" onclick="return changeColor(this);"></a>
鄭記六卷<span class="jiazhu">鄭玄弟子撰。</span>
</p>
<p class="em2" id="p541"><a class="gg-link" href="#p541" onclick="return changeColor(this);"></a>
謚法三卷<span class="jiazhu">劉熙撰。</span>
</p>
<p class="em2" id="p542"><a class="gg-link" href="#p542" onclick="return changeColor(this);"></a>
謚法十卷<span class="jiazhu">特進、中軍將軍沈約撰。</span>
</p>
<p class="em2" id="p543"><a class="gg-link" href="#p543" onclick="return changeColor(this);"></a>
謚法五卷<span class="jiazhu">梁太府卿賀瑒撰。</span>
</p>
<p class="em2" id="p544"><a class="gg-link" href="#p544" onclick="return changeColor(this);"></a>
江都集禮一百二十六卷
</p>
<p class="em2" id="p545"><a class="gg-link" href="#p545" onclick="return changeColor(this);"></a>
右七十三部，七百八十一卷。<span class="jiazhu">通計亡書，合一百一十六部，一千二十七卷。</span>
</p>
<p class="em2" id="p546"><a class="gg-link" href="#p546" onclick="return changeColor(this);"></a>
論語者，孔子弟子所錄。孔子旣叙六經，講於洙、泗之上，門徒三千，達者七十。其與夫子應荅，及私相講肄，言合於道，或書之於紳，或事之無厭。仲尼旣沒，遂緝而論之，謂之論語。漢初，有齊、魯之說。其齊人傳者，二十二篇；魯人傳者，二十篇。齊則昌邑中尉王吉、少府宗畸、御史大夫貢禹、尚書令五鹿充宗、膠東庸生。魯則常山都尉龔奮、長信少府夏侯勝、韋丞相節侯父子、魯扶卿、前將軍蕭望之、安昌侯張禹，並名其學。張禹本授魯論，晚講齊論，後遂合而考之，刪其煩惑。除去齊論問王、知道二篇，從魯論二十篇爲定，號張侯論，當世重之。周氏、包氏，爲之章句，馬融又爲之訓。又有古論語，與古文尚書同出，章句煩省，與魯論不異，唯分子張爲二篇，故有二十一篇。孔安國爲之傳。漢末，鄭玄以張侯論爲本，參考齊論、古論而爲之注。魏司空陳群、太常王肅、博士周生烈，皆爲義說。吏部尚書何晏，又爲集解。是後諸儒多爲之注，齊論遂亡。古論先無師說，梁、陳之時，唯鄭玄、何晏立於國學，而鄭氏甚微。周、齊，鄭學獨立。至隋，何、鄭並行，鄭氏盛於人間。其孔叢、家語，並孔氏所傳仲尼之旨。爾雅諸書，解古今之意，并五經總義，附于此篇。
</p>
<p class="em2" id="p547"><a class="gg-link" href="#p547" onclick="return changeColor(this);"></a>
河圖二十卷<span class="jiazhu">梁河圖洛書二十四卷，目錄一卷，亡。</span>
</p>
<p class="em2" id="p548"><a class="gg-link" href="#p548" onclick="return changeColor(this);"></a>
河圖龍文一卷
</p>
<p class="em2" id="p549"><a class="gg-link" href="#p549" onclick="return changeColor(this);"></a>
易緯八卷<span class="jiazhu">鄭玄注。梁有九卷。</span>
</p>
<p class="em2" id="p550"><a class="gg-link" href="#p550" onclick="return changeColor(this);"></a>
尚書緯三卷<span class="jiazhu">鄭玄注。梁六卷。</span>
</p>
<p class="em2" id="p551"><a class="gg-link" href="#p551" onclick="return changeColor(this);"></a>
尚書中候五卷<span class="jiazhu">鄭玄注。梁有八卷，今殘缺。</span>
</p>
<p class="em2" id="p552"><a class="gg-link" href="#p552" onclick="return changeColor(this);"></a>
詩緯十八卷<span class="jiazhu">魏博士宋均注。梁十卷。</span>
</p>
<p class="em2" id="p553"><a class="gg-link" href="#p553" onclick="return changeColor(this);"></a>
禮緯三卷<span class="jiazhu">鄭玄注，亡。</span>
</p>
<p class="em2" id="p554"><a class="gg-link" href="#p554" onclick="return changeColor(this);"></a>
禮記默房二卷<span class="jiazhu">宋均注。梁有三卷，鄭玄注，亡。</span>
</p>
<p class="em2" id="p555"><a class="gg-link" href="#p555" onclick="return changeColor(this);"></a>
樂緯三卷<span class="jiazhu">宋均注。梁有樂五鳥圖一卷，亡。</span>
</p>
<p class="em2" id="p556"><a class="gg-link" href="#p556" onclick="return changeColor(this);"></a>
春秋災異十五卷<span class="jiazhu">郗萌撰。梁有春秋緯三十卷，宋均注；春秋內事四卷，春秋包命二卷，春秋祕事十一卷，書、易、詩、孝經、春秋、河洛緯祕要一卷，五帝鉤命決圖一卷。亡。</span>
</p>
<p class="em2" id="p557"><a class="gg-link" href="#p557" onclick="return changeColor(this);"></a>
孝經勾命決六卷<span class="jiazhu">宋均注。</span>
</p>
<p class="em2" id="p558"><a class="gg-link" href="#p558" onclick="return changeColor(this);"></a>
孝經援神契七卷<span class="jiazhu">宋均注。</span>
</p>
<p class="em2" id="p559"><a class="gg-link" href="#p559" onclick="return changeColor(this);"></a>
孝經內事一卷<span class="jiazhu">梁有孝經雜緯十卷，宋均注；孝經元命包一卷，孝經古祕援神二卷，孝經古祕圖一卷，孝經左右握二卷，孝經左右契圖一卷，孝經雌雄圖三卷，孝經異本雌雄圖二卷，孝經分野圖一卷，孝經內事圖二卷，孝經內事星宿講堂七十二弟子圖一卷，又口授圖一卷；又論語讖八卷，宋均注；孔老讖十二卷，老子河洛讖一卷，尹公讖四卷，劉向讖一卷，雜讖書二十九卷，堯戒舜、禹一卷，孔子王明鏡一卷，郭文金雄記一卷，王子年歌一卷，嵩高道士歌一卷。亡。</span>
</p>
<p class="em2" id="p560"><a class="gg-link" href="#p560" onclick="return changeColor(this);"></a>
右十三部，合九十二卷。<span class="jiazhu">通計亡書，合三十二部，共二百三十二卷。</span>
</p>
<p class="em2" id="p561"><a class="gg-link" href="#p561" onclick="return changeColor(this);"></a>
易曰：「河出圖，洛出書。」然則聖人之受命也，必因積德累業，豐功厚利，誠著天地，澤被生人，萬物之所歸往，神明之所福饗，則有天命之應。蓋龜龍銜負，出於河、洛，以紀易代之徵，其理幽昧，究極神道。先王恐其惑人，祕而不傳。說者又云，孔子旣叙六經，以明天人之道，知後世不能稽同其意，故別立緯及讖，以遺來世。其書出於前漢，有河圖九篇，洛書六篇，云自黃帝至周文王所受本文。又別有三十篇，云自初起至于孔子，九聖之所增演，以廣其意。又有七經緯三十六篇，並云孔子所作，并前合爲八十一篇。而又有尚書中候、洛罪級、五行傳、詩推度災、汜曆樞、含神務、孝經勾命決、援神契、雜讖等書。漢代有郗氏、袁氏說。漢末，郎中郗萌，集圖緯讖雜占爲五十篇，謂之春秋災異。宋均、鄭玄，並爲讖律之注。然其文辭淺俗，顛倒舛謬，不類聖人之旨。相傳疑世人造爲之後，或者又加點竄，非其實錄。起王莽好符命，光武以圖讖興，遂盛行於世。漢時，又詔東平王蒼，正五經章句，皆命從讖。俗儒趨時，益爲其學，篇卷第目，轉加增廣。言五經者，皆憑讖爲說。唯孔安國、毛公、王璜、賈逵之徒獨非之，相承以爲妖妄，亂中庸之典。故因漢魯恭王、河間獻王所得古文，參而考之，以成其義，謂之「古學」。當世之儒，又非毀之，竟不得行。魏代王肅，推引古學，以難其義。王弼、杜預，從而明之，自是古學稍立。至宋大明中，始禁圖讖，梁天監已後，又重其制。及高祖受禪，禁之踰切。煬帝即位，乃發使四出，搜天下書籍與讖緯相涉者，皆焚之，爲吏所糾者至死。自是無復其學，祕府之內，亦多散亡。今錄其見存，列于六經之下，以備異說。
</p>
<p class="em2" id="p562"><a class="gg-link" href="#p562" onclick="return changeColor(this);"></a>
三蒼三卷<span class="jiazhu">郭璞注。秦相李斯作蒼頡篇，漢揚雄作訓纂篇，後漢郎中賈魴作滂喜篇，故曰三蒼。梁有蒼頡二卷，後漢司空杜林注，亡。</span>
</p>
<p class="em2" id="p563"><a class="gg-link" href="#p563" onclick="return changeColor(this);"></a>
埤蒼三卷<span class="jiazhu">張揖撰。梁有廣蒼一卷，樊恭撰，亡。</span>
</p>
<p class="em2" id="p564"><a class="gg-link" href="#p564" onclick="return changeColor(this);"></a>
急就章一卷<span class="jiazhu">漢黃門令史游撰。</span>
</p>
<p class="em2" id="p565"><a class="gg-link" href="#p565" onclick="return changeColor(this);"></a>
急就章二卷<span class="jiazhu">崔浩撰。</span>
</p>
<p class="em2" id="p566"><a class="gg-link" href="#p566" onclick="return changeColor(this);"></a>
急就章三卷<span class="jiazhu">豆盧氏撰。</span>
</p>
<p class="em2" id="p567"><a class="gg-link" href="#p567" onclick="return changeColor(this);"></a>
吳章二卷<span class="jiazhu">陸機撰。</span>
</p>
<p class="em2" id="p568"><a class="gg-link" href="#p568" onclick="return changeColor(this);"></a>
小學篇一卷<span class="jiazhu">晉下邳內史王義撰。</span>
</p>
<p class="em2" id="p569"><a class="gg-link" href="#p569" onclick="return changeColor(this);"></a>
少學九卷<span class="jiazhu">楊方撰。</span>
</p>
<p class="em2" id="p570"><a class="gg-link" href="#p570" onclick="return changeColor(this);"></a>
始學一卷
</p>
<p class="em2" id="p571"><a class="gg-link" href="#p571" onclick="return changeColor(this);"></a>
勸學一卷<span class="jiazhu">蔡邕撰。有司馬相如凡將篇，班固太甲篇、在昔篇，崔瑗飛龍篇，蔡邕聖皇篇、黃初篇、吳章篇，蔡邕女史篇，合八卷；又幼學二卷，朱育撰；始學十二卷，吳郎中項峻撰；又月儀十二卷。亡。</span>
</p>
<p class="em2" id="p572"><a class="gg-link" href="#p572" onclick="return changeColor(this);"></a>
發蒙記一卷<span class="jiazhu">晉著作郎束晢撰。</span>
</p>
<p class="em2" id="p573"><a class="gg-link" href="#p573" onclick="return changeColor(this);"></a>
啟蒙記三卷<span class="jiazhu">晉散騎常侍顧愷之撰。</span>
</p>
<p class="em2" id="p574"><a class="gg-link" href="#p574" onclick="return changeColor(this);"></a>
啟疑記三卷<span class="jiazhu">顧愷之撰。</span>
</p>
<p class="em2" id="p575"><a class="gg-link" href="#p575" onclick="return changeColor(this);"></a>
千字文一卷<span class="jiazhu">梁給事郎周興嗣撰。</span>
</p>
<p class="em2" id="p576"><a class="gg-link" href="#p576" onclick="return changeColor(this);"></a>
千字文一卷<span class="jiazhu">梁國子祭酒蕭子雲注。</span>
</p>
<p class="em2" id="p577"><a class="gg-link" href="#p577" onclick="return changeColor(this);"></a>
千字文一卷<span class="jiazhu">胡肅注。</span>
</p>
<p class="em2" id="p578"><a class="gg-link" href="#p578" onclick="return changeColor(this);"></a>
篆書千字文一卷
</p>
<p class="em2" id="p579"><a class="gg-link" href="#p579" onclick="return changeColor(this);"></a>
演千字文五卷
</p>
<p class="em2" id="p580"><a class="gg-link" href="#p580" onclick="return changeColor(this);"></a>
草書千字文一卷
</p>
<p class="em2" id="p581"><a class="gg-link" href="#p581" onclick="return changeColor(this);"></a>
古今字詁三卷<span class="jiazhu">張揖撰。梁有難字一卷，錯誤字一卷，並張揖撰；異字二卷，朱育撰；字屬一卷，賈魴撰。亡。</span>
</p>
<p class="em2" id="p582"><a class="gg-link" href="#p582" onclick="return changeColor(this);"></a>
雜字解詁四卷<span class="jiazhu">魏掖庭右丞周氏撰。梁有解文字七卷，周成撰；字義訓音六卷，古今字苑十卷，曹侯彥撰。亡。</span>
</p>
<p class="em2" id="p583"><a class="gg-link" href="#p583" onclick="return changeColor(this);"></a>
雜字指一卷<span class="jiazhu">後漢太子中庶子郭顯卿撰。</span>
</p>
<p class="em2" id="p584"><a class="gg-link" href="#p584" onclick="return changeColor(this);"></a>
字指二卷<span class="jiazhu">晉朝議大夫李彤撰。梁有單行字四卷，李彤撰；又字偶五卷。亡。</span>
</p>
<p class="em2" id="p585"><a class="gg-link" href="#p585" onclick="return changeColor(this);"></a>
說文十五卷<span class="jiazhu">許慎撰。梁有演說文一卷，庾儼默注，亡。</span>
</p>
<p class="em2" id="p586"><a class="gg-link" href="#p586" onclick="return changeColor(this);"></a>
說文音隱四卷
</p>
<p class="em2" id="p587"><a class="gg-link" href="#p587" onclick="return changeColor(this);"></a>
字林七卷<span class="jiazhu">晉弦令呂忱撰。</span>
</p>
<p class="em2" id="p588"><a class="gg-link" href="#p588" onclick="return changeColor(this);"></a>
字林音義五卷<span class="jiazhu">宋揚州督護吳恭撰。</span>
</p>
<p class="em2" id="p589"><a class="gg-link" href="#p589" onclick="return changeColor(this);"></a>
古今字書十卷
</p>
<p class="em2" id="p590"><a class="gg-link" href="#p590" onclick="return changeColor(this);"></a>
字書三卷
</p>
<p class="em2" id="p591"><a class="gg-link" href="#p591" onclick="return changeColor(this);"></a>
字書十卷
</p>
<p class="em2" id="p592"><a class="gg-link" href="#p592" onclick="return changeColor(this);"></a>
字統二十一卷<span class="jiazhu">陽承慶撰。</span>
</p>
<p class="em2" id="p593"><a class="gg-link" href="#p593" onclick="return changeColor(this);"></a>
玉篇三十一卷<span class="jiazhu">陳左衛將軍顧野王撰。</span>
</p>
<p class="em2" id="p594"><a class="gg-link" href="#p594" onclick="return changeColor(this);"></a>
字類叙評三卷<span class="jiazhu">侯洪伯撰。</span>
</p>
<p class="em2" id="p595"><a class="gg-link" href="#p595" onclick="return changeColor(this);"></a>
要字苑一卷<span class="jiazhu">宋豫章太守謝康樂撰。梁有常用字訓一卷，殷仲堪撰；要用字對誤四卷，梁輕車參軍鄒誕生撰，亡。</span>
</p>
<p class="em2" id="p596"><a class="gg-link" href="#p596" onclick="return changeColor(this);"></a>
要用雜字三卷<span class="jiazhu">鄒里撰。梁有文字要記三卷，王義撰，亡。</span>
</p>
<p class="em2" id="p597"><a class="gg-link" href="#p597" onclick="return changeColor(this);"></a>
俗語難字一卷<span class="jiazhu">祕書少監王劭撰。</span>
</p>
<p class="em2" id="p598"><a class="gg-link" href="#p598" onclick="return changeColor(this);"></a>
雜字要三卷<span class="jiazhu">密州行參軍李少通撰。</span>
</p>
<p class="em2" id="p599"><a class="gg-link" href="#p599" onclick="return changeColor(this);"></a>
文字整疑一卷
</p>
<p class="em2" id="p600"><a class="gg-link" href="#p600" onclick="return changeColor(this);"></a>
正名一卷
</p>
<p class="em2" id="p601"><a class="gg-link" href="#p601" onclick="return changeColor(this);"></a>
文字集略六卷<span class="jiazhu">梁文貞處士阮孝緒撰。</span>
</p>
<p class="em2" id="p602"><a class="gg-link" href="#p602" onclick="return changeColor(this);"></a>
今字辯疑三卷<span class="jiazhu">李少通撰。</span>
</p>
<p class="em2" id="p603"><a class="gg-link" href="#p603" onclick="return changeColor(this);"></a>
異字同音一卷<span class="jiazhu">梁有釋字同音三卷，宋散騎常侍吉文甫撰。</span>
</p>
<p class="em2" id="p604"><a class="gg-link" href="#p604" onclick="return changeColor(this);"></a>
字宗三卷<span class="jiazhu">薛立撰。</span>
</p>
<p class="em2" id="p605"><a class="gg-link" href="#p605" onclick="return changeColor(this);"></a>
文字譜一卷<span class="jiazhu">梁有古今文字序一卷，劉歊撰；文字統略一卷，焦子明撰。亡。</span>
</p>
<p class="em2" id="p606"><a class="gg-link" href="#p606" onclick="return changeColor(this);"></a>
文字辯嫌一卷<span class="jiazhu">彭立撰。</span>
</p>
<p class="em2" id="p607"><a class="gg-link" href="#p607" onclick="return changeColor(this);"></a>
辯字一卷<span class="jiazhu">戴規撰。</span>
</p>
<p class="em2" id="p608"><a class="gg-link" href="#p608" onclick="return changeColor(this);"></a>
雜字音一卷
</p>
<p class="em2" id="p609"><a class="gg-link" href="#p609" onclick="return changeColor(this);"></a>
借音字一卷
</p>
<p class="em2" id="p610"><a class="gg-link" href="#p610" onclick="return changeColor(this);"></a>
音書考源一卷
</p>
<p class="em2" id="p611"><a class="gg-link" href="#p611" onclick="return changeColor(this);"></a>
聲韻四十一卷<span class="jiazhu">周研撰。</span>
</p>
<p class="em2" id="p612"><a class="gg-link" href="#p612" onclick="return changeColor(this);"></a>
聲類十卷<span class="jiazhu">魏左校令李登撰。</span>
</p>
<p class="em2" id="p613"><a class="gg-link" href="#p613" onclick="return changeColor(this);"></a>
韻集十卷
</p>
<p class="em2" id="p614"><a class="gg-link" href="#p614" onclick="return changeColor(this);"></a>
韻集六卷<span class="jiazhu">晉安復令呂靜撰。</span>
</p>
<p class="em2" id="p615"><a class="gg-link" href="#p615" onclick="return changeColor(this);"></a>
四聲韻林二十八卷<span class="jiazhu">張諒撰。</span>
</p>
<p class="em2" id="p616"><a class="gg-link" href="#p616" onclick="return changeColor(this);"></a>
韻集八卷<span class="jiazhu">段弘撰。</span>
</p>
<p class="em2" id="p617"><a class="gg-link" href="#p617" onclick="return changeColor(this);"></a>
群玉典韻五卷<span class="jiazhu">梁有文章音韻二卷，王該撰；又五音韻五卷。亡。</span>
</p>
<p class="em2" id="p618"><a class="gg-link" href="#p618" onclick="return changeColor(this);"></a>
韻略一卷<span class="jiazhu">陽休之撰。</span>
</p>
<p class="em2" id="p619"><a class="gg-link" href="#p619" onclick="return changeColor(this);"></a>
修續音韻決疑十四卷<span class="jiazhu">李概撰。</span>
</p>
<p class="em2" id="p620"><a class="gg-link" href="#p620" onclick="return changeColor(this);"></a>
纂韻鈔十卷
</p>
<p class="em2" id="p621"><a class="gg-link" href="#p621" onclick="return changeColor(this);"></a>
四聲指歸一卷<span class="jiazhu">劉善經撰。</span>
</p>
<p class="em2" id="p622"><a class="gg-link" href="#p622" onclick="return changeColor(this);"></a>
四聲一卷<span class="jiazhu">梁太子少傅沈約撰。</span>
</p>
<p class="em2" id="p623"><a class="gg-link" href="#p623" onclick="return changeColor(this);"></a>
四聲韻略十三卷<span class="jiazhu">夏侯詠撰。</span>
</p>
<p class="em2" id="p624"><a class="gg-link" href="#p624" onclick="return changeColor(this);"></a>
音譜四卷<span class="jiazhu">李概撰。</span>
</p>
<p class="em2" id="p625"><a class="gg-link" href="#p625" onclick="return changeColor(this);"></a>
韻英三卷<span class="jiazhu">釋靜洪撰。</span>
</p>
<p class="em2" id="p626"><a class="gg-link" href="#p626" onclick="return changeColor(this);"></a>
通俗文一卷<span class="jiazhu">服虔撰。</span>
</p>
<p class="em2" id="p627"><a class="gg-link" href="#p627" onclick="return changeColor(this);"></a>
訓俗文字略一卷<span class="jiazhu">後齊黃門郎顏之推撰。</span>
</p>
<p class="em2" id="p628"><a class="gg-link" href="#p628" onclick="return changeColor(this);"></a>
證俗音字略六卷<span class="jiazhu">梁有詁幼二卷，顏延之撰；廣詁幼一卷，宋給事中荀楷撰。亡。</span>
</p>
<p class="em2" id="p629"><a class="gg-link" href="#p629" onclick="return changeColor(this);"></a>
文字音七卷<span class="jiazhu">晉蕩昌長王延撰。梁有纂文三卷，亡。</span>
</p>
<p class="em2" id="p630"><a class="gg-link" href="#p630" onclick="return changeColor(this);"></a>
翻真語一卷<span class="jiazhu">王延撰。</span>
</p>
<p class="em2" id="p631"><a class="gg-link" href="#p631" onclick="return changeColor(this);"></a>
真言鑒誡一卷
</p>
<p class="em2" id="p632"><a class="gg-link" href="#p632" onclick="return changeColor(this);"></a>
字書音同異一卷
</p>
<p class="em2" id="p633"><a class="gg-link" href="#p633" onclick="return changeColor(this);"></a>
叙同音義三卷
</p>
<p class="em2" id="p634"><a class="gg-link" href="#p634" onclick="return changeColor(this);"></a>
河洛語音一卷<span class="jiazhu">王長孫撰。</span>
</p>
<p class="em2" id="p635"><a class="gg-link" href="#p635" onclick="return changeColor(this);"></a>
國語十五卷
</p>
<p class="em2" id="p636"><a class="gg-link" href="#p636" onclick="return changeColor(this);"></a>
國語十卷
</p>
<p class="em2" id="p637"><a class="gg-link" href="#p637" onclick="return changeColor(this);"></a>
鮮卑語五卷
</p>
<p class="em2" id="p638"><a class="gg-link" href="#p638" onclick="return changeColor(this);"></a>
國語物名四卷<span class="jiazhu">後魏侯伏侯可悉陵撰。</span>
</p>
<p class="em2" id="p639"><a class="gg-link" href="#p639" onclick="return changeColor(this);"></a>
國語真歌十卷
</p>
<p class="em2" id="p640"><a class="gg-link" href="#p640" onclick="return changeColor(this);"></a>
國語雜物名三卷<span class="jiazhu">侯伏侯可悉陵撰。</span>
</p>
<p class="em2" id="p641"><a class="gg-link" href="#p641" onclick="return changeColor(this);"></a>
國語十八傳一卷
</p>
<p class="em2" id="p642"><a class="gg-link" href="#p642" onclick="return changeColor(this);"></a>
國語御歌十一卷
</p>
<p class="em2" id="p643"><a class="gg-link" href="#p643" onclick="return changeColor(this);"></a>
鮮卑語十卷
</p>
<p class="em2" id="p644"><a class="gg-link" href="#p644" onclick="return changeColor(this);"></a>
國語號令四卷
</p>
<p class="em2" id="p645"><a class="gg-link" href="#p645" onclick="return changeColor(this);"></a>
國語雜文十五卷
</p>
<p class="em2" id="p646"><a class="gg-link" href="#p646" onclick="return changeColor(this);"></a>
鮮卑號令一卷<span class="jiazhu">周武帝撰。</span>
</p>
<p class="em2" id="p647"><a class="gg-link" href="#p647" onclick="return changeColor(this);"></a>
雜號令一卷
</p>
<p class="em2" id="p648"><a class="gg-link" href="#p648" onclick="return changeColor(this);"></a>
古文官書一卷<span class="jiazhu">後漢議郎衛敬仲撰。</span>
</p>
<p class="em2" id="p649"><a class="gg-link" href="#p649" onclick="return changeColor(this);"></a>
古今奇字一卷<span class="jiazhu">郭顯卿撰。</span>
</p>
<p class="em2" id="p650"><a class="gg-link" href="#p650" onclick="return changeColor(this);"></a>
六文書一卷
</p>
<p class="em2" id="p651"><a class="gg-link" href="#p651" onclick="return changeColor(this);"></a>
四體書勢一卷<span class="jiazhu">晉長水校尉衛恒撰。</span>
</p>
<p class="em2" id="p652"><a class="gg-link" href="#p652" onclick="return changeColor(this);"></a>
雜體書九卷<span class="jiazhu">釋正度撰。</span>
</p>
<p class="em2" id="p653"><a class="gg-link" href="#p653" onclick="return changeColor(this);"></a>
古今八體六文書法一卷
</p>
<p class="em2" id="p654"><a class="gg-link" href="#p654" onclick="return changeColor(this);"></a>
古今篆隷雜字體一卷<span class="jiazhu">蕭子政撰。</span>
</p>
<p class="em2" id="p655"><a class="gg-link" href="#p655" onclick="return changeColor(this);"></a>
古今文等書一卷
</p>
<p class="em2" id="p656"><a class="gg-link" href="#p656" onclick="return changeColor(this);"></a>
篆隷雜體書二卷
</p>
<p class="em2" id="p657"><a class="gg-link" href="#p657" onclick="return changeColor(this);"></a>
文字圖二卷
</p>
<p class="em2" id="p658"><a class="gg-link" href="#p658" onclick="return changeColor(this);"></a>
古今字圖雜錄一卷<span class="jiazhu">祕書學士曹憲撰。</span>
</p>
<p class="em2" id="p659"><a class="gg-link" href="#p659" onclick="return changeColor(this);"></a>
婆羅門書一卷<span class="jiazhu">梁有扶南胡書一卷。</span>
</p>
<p class="em2" id="p660"><a class="gg-link" href="#p660" onclick="return changeColor(this);"></a>
外國書四卷
</p>
<p class="em2" id="p661"><a class="gg-link" href="#p661" onclick="return changeColor(this);"></a>
秦皇東巡會稽刻石文一卷
</p>
<p class="em2" id="p662"><a class="gg-link" href="#p662" onclick="return changeColor(this);"></a>
一字石經周易一卷<span class="jiazhu">梁有三卷。</span>
</p>
<p class="em2" id="p663"><a class="gg-link" href="#p663" onclick="return changeColor(this);"></a>
一字石經尚書六卷<span class="jiazhu">梁有今字石經鄭氏尚書八卷，亡。</span>
</p>
<p class="em2" id="p664"><a class="gg-link" href="#p664" onclick="return changeColor(this);"></a>
一字石經魯詩六卷<span class="jiazhu">梁有毛詩二卷，亡。</span>
</p>
<p class="em2" id="p665"><a class="gg-link" href="#p665" onclick="return changeColor(this);"></a>
一字石經儀禮九卷
</p>
<p class="em2" id="p666"><a class="gg-link" href="#p666" onclick="return changeColor(this);"></a>
一字石經春秋一卷<span class="jiazhu">梁有一卷。</span>
</p>
<p class="em2" id="p667"><a class="gg-link" href="#p667" onclick="return changeColor(this);"></a>
一字石經公羊傳九卷
</p>
<p class="em2" id="p668"><a class="gg-link" href="#p668" onclick="return changeColor(this);"></a>
一字石經論語一卷<span class="jiazhu">梁有二卷。</span>
</p>
<p class="em2" id="p669"><a class="gg-link" href="#p669" onclick="return changeColor(this);"></a>
一字石經典論一卷
</p>
<p class="em2" id="p670"><a class="gg-link" href="#p670" onclick="return changeColor(this);"></a>
三字石經尚書九卷<span class="jiazhu">梁有十三卷。</span>
</p>
<p class="em2" id="p671"><a class="gg-link" href="#p671" onclick="return changeColor(this);"></a>
三字石經尚書五卷
</p>
<p class="em2" id="p672"><a class="gg-link" href="#p672" onclick="return changeColor(this);"></a>
三字石經春秋三卷<span class="jiazhu">梁有十二卷。</span>
</p>
<p class="em2" id="p673"><a class="gg-link" href="#p673" onclick="return changeColor(this);"></a>
右一百八部，四百四十七卷。<span class="jiazhu">通計亡書，合一百三十五部，五百六十九卷。</span>
</p>
<p class="em2" id="p674"><a class="gg-link" href="#p674" onclick="return changeColor(this);"></a>
孔子曰：「必也正名乎？」名謂書字。「名不正則言不順，言不順則事不成。」說者以爲書之所起，起自黃帝蒼頡。比類象形謂之文，形聲相益謂之字，著於竹帛謂之書。故有象形、諧聲、會意、轉注、假借、處事六義之別。古者童子示而不誑，六年教之數與方名。十歲入小學，學書計。二十而冠，始習先王之道，故能成其德而任事。然自蒼頡訖于漢初，書經五變：一日古文，即蒼頡所作。二曰大篆，周宣王時史籀所作。三曰小篆，秦時李斯所作。四曰隷書，程邈所作。五曰草書，漢初作。秦世旣廢古文，始用八體，有大篆、小篆、刻符、摹印、蟲書、署書、殳書、隷書。漢時以六體教學童，有古文、奇字、篆書、隷書、繆篆、蟲鳥，并藁書、楷書、懸針、垂露、飛白等二十餘種之勢，皆出於上六書，因事生變也。魏世又有八分書，其字義訓讀，有史籀篇、蒼頡篇、三蒼、埤蒼、廣蒼、等諸篇章，訓詁、說文、字林、音義、聲韻、體勢等諸書。自後漢佛法行於中國，又得西域胡書，能以十四字貫一切音，文省而義廣，謂之婆羅門書。與八體六文之義殊別。今取以附體勢之下。又後魏初定中原，軍容號令，皆以夷語。後染華俗，多不能通，故錄其本言，相傳教習，謂之「國語」。今取以附音韻之末。又後漢鐫刻七經，著於石碑，皆蔡邕所書。魏正始中，又立三字石經，相承以爲七經正字。後魏之末，齊神武執政，自洛陽徙于鄴都，行至河陽，值岸崩，遂沒于水。其得至鄴者，不盈太半。至隋開皇六年，又自鄴京載入長安，置于祕書內省，議欲補緝，立于國學。尋屬隋亂，事遂寢廢，營造之司，因用爲柱礎。貞觀初，祕書監臣魏徵，始收聚之，十不存一。其相承傳拓之本，猶在祕府，并秦帝刻石，附於此篇，以備小學。
</p>
<p class="em2" id="p675"><a class="gg-link" href="#p675" onclick="return changeColor(this);"></a>
凡六藝經緯六百二十七部，五千三百七十一卷。<span class="jiazhu">通計亡書，合九百五十部，七千二百九十卷。</span>
</p>
<p class="em2" id="p676"><a class="gg-link" href="#p676" onclick="return changeColor(this);"></a>
傳曰：「玉不琢，不成器，人不學，不知道。」古之君子，多識而不窮，畜疑以待問；學不踰等，教不陵節；言約而易曉，師逸而功倍；且耕且養，三年而成一藝。自孔子沒而微言絕，七十子喪而大義乖，學者離群索居，各爲異說。至于戰國，典文遺棄，六經之儒，不能究其宗旨，多立小數，一經至數百萬言。致令學者難曉，虛誦問荅，脣腐齒落而不知益。且先王設教，以防人欲，必本於人事，折之中道。上天之命，略而罕言，方外之理，固所未說。至後漢好圖讖，晉世重玄言，穿鑿妄作，日以滋生。先王正典，雜之以妖妄，大雅之論，汩之以放誕。陵夷至于近代，去正轉疏，無復師資之法。學不心解，專以浮華相尚，豫造雜難，擬爲讎對，遂有芟角、反對、互從等諸翻競之說。馳騁煩言，以紊彝叙，譊譊成俗，而不知變，此學者之蔽也。班固列六藝爲九種，或以緯書解經，合爲十種。
</p>
</div></body></html>